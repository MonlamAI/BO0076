མཚན་ཞག་སྟོང་གི་གཏམ་རྒྱུད།
ཨ་རབ་ཡུལ་གྱི་དམངས་ཁྲོད་སྒྲུང་གཏམ།
དེབ་གཉིས་པ།
སྣེའུ་ཚེ་རིང་དོན་གྲུབ་ཀྱིས་བསྒྱུར།


ཁྲི་སྲས་ཀ་མེ་ལུ་དང་སྲས་མོ་པེ་ཏུ་ལུན་གྱི་གཏམ་རྒྱུད།
རྒྱལ་པོ་ཧྲན་ལུ་མན་དང་རྒྱལ་སྲས་ཀ་མེ་ལུ།

གནའ་སྔ་མོ་ཧྲན་ལུ་མན་ཞེས་བྱ་བའི་རྒྱལ་པོ་ཞིག་ཡོད། རྒྱལ་པོ་དེས་དཔུང་གི་
ཁྱུ་ཚོགས་སྟོབས་དང་ལྡན་པར་མངའ་སྒྱུར་ཞིང༌། ཕོ་བྲང་ནང་བུད་མེད་བྲན་འཁོར་
བགྲང་གིས་མི་ལངས་པ་བསྐྱངས་ཡོད་པས། སྙན་གྲགས་དང་དབང་ཐང་ཤིན་ཏུ་ཆེ།
ཁོང་བགྲང་བྱ་དྲུག་ཅུ་བརྒལ་ཡང་ཤུལ་འཛིན་བུ་ཕྲུག་མེད་པས་རྒྱལ་པོ་དེ་ཟས་
བཅུད་ཉལ་གཉིད་བྲལ་བའི་སེམས་ནད་ཆེན་པོས་གདུངས། ཉིན་ཞིག་རྒྱལ་པོས་
རང་གི་སེམས་ནད་ཆེན་པོ་དེ་བློན་ཆེན་ལ་སྨྲས་པར། ཁོ་བོར་སྒབ་འཛར་བུ་ཕྲུག་
མེད་པས་ནམ་ཞིག་ཕྲན་རང་འདས་གྲོང་སོང་ན་རྒྱལ་རྒྱུད་འདི་སྟོང་ངེས་རེད།
ཅེས་གསུངས་པ་ན་བློན་ཆེན་གྱིས། ཀྱེ། རྒྱལ་པོ་རིན་པོ་ཆེ་ཐུགས་འཕྲལ་མ་མཛོད།
དཀོན་མཆོག་ཐུགས་རྗེ་ཅན་ལ་གསོལ་བ་སྨོན་ལམ་བཏབ་ན་དངོས་གྲུབ་ལས་ཀྱིས་
བསྩལ་ཡོང་ཞེས་རྒྱལ་པོའི་ཐུགས་བག་སྤྲོས།
རྒྱལ་པོས་བློན་ཆེན་གྱི་གཏམ་དེ་གསན་རྗེས་སྐུ་ལུས་ལ་གཙང་སྦྲ་ཁྲུས་གསོལ་
མཛད་ནས་ཕྱག་འཚལ་ལ་ཕེབས་པ་དང༌། ཁོང་གིས་རང་ལ་མགྱོགས་མྱུར་བུ་ཚ་
ཞིག་ཡོང་བའི་དཀོན་མཆོག་ལ་གསོལ་བ་སྨོན་ལམ་ཕུར་ཚུགས་སུ་བཏབ། དེ་ནས་
རིང་པོར་མ་ཐོག་པར་བཙུན་མོར་མངལ་འཁོར་ཞིང༌། ཟླ་དགུ་ཞག་བཅུ་སོང་བ་
དང་བཅོ་ལྔའི་ཟླ་ལྟར་མཚར་བའི་རྒྱལ་སྲས་ཡིད་དུ་འོང་བ་ཞིག་འཁྲུངས་པ་ན་ཁོང་
ལ་ཀ་མེ་ལུ་ཚེ་སྨོན་ཞེས་པའི་མཚན་གསོལ། རྒྱལ་པོ་ནི་ཐུགས་ལ་དགའ་ཚོར་དཔག་
ཏུ་མེད་པ་འཁྲུངས་པས་ཕོ་བྲང་ཕྱི་ནང་ཀུན་ཏུ་མཛེས་རྒྱན་ཚར་དུ་དངར་བ་སྤྲོས་
དགོས་པ་དང༌། མི་རྣམས་རྐང་བྲོ་གླུ་གཞས་ཀྱི་དགའ་སྟོན་ལ་རོལ་ནས་བཙས་སྟོན་
རྟེན་འབྲེལ་རྒྱ་ཆེ་བསྟར་དགོས་པའི་བཀའ་བསྩལ། དེ་ལྟར་ས་ཕྱོགས་ཀུན་ནས་རྟེན་
འབྲེལ་ཞུ་མི་གྲོག་མའི་སྤྱིལ་བུ་བརྡོལ་བ་ལྟར་རྒྱལ་སར་འཛོམས་ཏེ་ཉིན་ཞག་བདུན་
གྱི་རིང་དུ་དགའ་སྟོན་རྟེན་འབྲེལ་གཟབ་ཅིང་རྒྱས་པ་བྱས།
རྒྱལ་སྲས་དེ་སྐུ་ན་འཚར་ལོངས་ཡོང་རྒྱུར་རྒྱལ་པོས་ཐུགས་འཁུར་བླ་ན་མེད་པ་
མཛད་ནས་མ་མ་དང་། ནུ་ཞོ་སྟེར་མཁན་སོགས་འཁོར་མང་པོ་བཙུགས་ཏེ་གཅེས་
འཛིན་ཤིན་ཏུ་ཆེན་པོས་བསྐྱངས་པས། རྒྱལ་སྲས་དེ་དགུང་ལོ་བཅོ་ལྔར་ཕེབས་དུས་
སྤྱོད་ཡོན་གཉིས་ལྡན་ཐོག སྐུ་གཟུགས་འཚར་སྐྱེས་བཟང་ཞིང་ཤིན་ཏུ་བྱོན་ལེགས་
པ་སྐྱེ་བོ་ཀུན་ལས་ཁྱད་དུ་འཕགས་པ་ཞིག་བྱུང་། རྒྱལ་པོས་སྲས་ཆུང་དེར་རང་གི་
སྲོག་ལས་ཀྱང་གཅེས་པ་མཛད་དེ་ཉིན་མཚན་ཀུན་ཏུ་སྐད་ཅིག་ཙམ་ཡང་བྲལ་མི་
བཟོད་པ་ལྟ་བུ་གནང༌། ཉིན་ཞིག་རྒྱལ་པོས་བློན་ཆེན་ལ་འདི་ལྟར་གསུངས་པར།
ཁོ་བོ་ནི་སྲས་ཆུང་ཀ་མེ་ལུ་ཚེ་སྨོན་འདི་ལ་བར་ཆད་འདྲ་མི་ཡོང་ངམ་སྙམ་པའི་བློ་
དོགས་དང་སེམས་ཁྲལ་ཆེན་པོ་འདུག་པས། ཕྲན་རང་མིག་མ་ཟུམ་གོང་དུ་བུ་འདི་
ལ་འཇིག་རྟེན་མཐུན་འཇུག་གི་འགྲོ་སྟངས་བྱེད་དགོས་འདུག་པས། ཁྱོད་ཀྱིས་བལྟས་
ན་ཇི་ལྟར་ལེགས་སམ་ཞེས་བཀའ་འདྲི་མཛད་པ་ན་བློན་ཆེན་གྱིས་སྨྲས་པར། ཀྱེ།
རྒྱལ་པོ་རིན་པོ་ཆེ། འཇིག་རྟེན་མཐུན་འཇུག་གི་བྱ་བ་འདི་ནི་སྐྱེ་བོ་ཀུན་གྱི་ཚེ་གང་
རིང་གི་བྱ་བ་གལ་ཆེ་ཤོས་དེ་ཡིན་ན། སྲས་ཆུང་འདི་རྒྱལ་པོའི་ཁྲི་ལ་མངའ་གསོལ་
མ་མཛད་གོང་དུ་ཐུགས་འདུན་བཙུན་མོའི་བགོ་སྐལ་ལྷུར་བཞེས་མཛད་རྒྱུ་དེ་ནི་ལོས་
ཡིན་ཞེས་གསོལ་བ་ན་རྒྱལ་པོས། དེ་ལྟར་ལགས་ན། ཁྱོད་ཀྱིས་སྲས་ཆུང་ཀ་མེ་ལུ་
ཚེ་སྨོན་འདིར་འབོད་ཤོག་ཅེས་གསུངས། དེ་ལྟར་སྲས་ཆུང་རྒྱལ་པོའི་སྐུ་མདུན་དུ་
ཕེབས་པ་ན་གུས་པའི་ཚུལ་གྱིས་མགོ་བོ་དུད་དེ་བཞེངས་སྟབས་སུ་བཞུགས། རྒྱལ་
པོ་ན་རེ། བདག་གི་སྙིང་དང་འདྲ་བའི་བུ་ཁྱོད་ལ་ཕ་ཡིས་མདུན་ཐབས་བསུ་རྒྱུའི་
གྲ་སྒྲིག་ཡོད། བུ་ཁྱོད་ཀྱི་གཉེན་སྒྲིག་དགའ་སྟོན་དེ་ཁོ་བོས་མཐོང་ན་ཕ་རྒད་པོ་ང་
ཡང་སེམས་པ་དགའ་ཞིང་བློ་བདེ་པོ་ཡོང་བ་འདུག་ཅེས་གསུངས་པ་ན་རྒྱལ་སྲས་
ཀྱིས། ཀྱེ། ཡབ་ཆེན་རྒྱལ་པོ་བདག་ལ་གསོན། འཇིག་རྟེན་མཐུན་འཇུག་གི་ལསལས་ལ་
ཁོ་བོ་མི་དགའ། གང་ལགས་ཤེ་ན། བུད་མེད་ནི་གཡོ་ཅན་རང་བཞིན་མི་བརྟན་པའི་
གནས་ལུགས་རྒྱུ་མཚན་མང་པོ་ཁོ་བོས་དཔེ་དེབ་དང་གཞན་གྱི་ངག་ལམ་ནས་མཐོང་
ཐོས་བྱུང་གཤིས། བདག་ནི་བུད་མེད་ཀྱི་མིང་ཐོས་པ་ཙམ་གྱིས་རྣ་བ་གཙེར་ཞིང༌།
འཇིགས་སྣང་སྐྱེ་བས་མི་ཚེ་འདིར་བུད་མེད་དང་སྦྲེལ་བ་མི་བྱེད་ཅེས་བརྗོད། དེ་
ལྟར་རྒྱལ་སྲས་ཀྱིས་འཇིག་རྟེན་མཐུན་འཇུག་བྱེད་རྒྱུར་བློ་མོས་མེད་པའི་གཏམ་དེ་
རྒྱལ་པོས་གསན་མ་ཐག་བཞིན་རས་རྫ་རི་ལྟར་ལུགས་ཤིང་མཛད་དཀའ་ཡང་ཤིན་
ཏུ་ཆེན་པོ་བྱུང་མོད། འོན་ཀྱང་སྲས་ཆུང་ལ་ཐུགས་བརྩེ་ཆེ་བས་དགོངས་འཚོམས་
བཀའ་བཀྱོན་ཚིག་གཅིག་མེད་པའི་ཁར། སྲས་ཆུང་རང་གི་ཐུགས་འདོད་ལ་
བསྟུན་ནས་སླད་ཕྱིན་འདི་སྐོར་ཚིགས་ཟུར་ཙམ་མི་གླེང་བའི་ཞལ་ཞེས་མཛད་ཐོག
ཐབས་ཤེས་གང་ཡོད་སྤྱད་ནས་སྲས་ཆུང་འདི་ཉིད་གང་དགའ་གང་སྐྱིད་ཡོང་བ་
མཛད། རྒྱལ་སྲས་འདི་བཞིན་འདོད་རྒུའི་ལོངས་སྤྱོད་འཛོམས་པའི་འཁོར་ར་
ཁོར་ཡུག་ཤིན་ཏུ་བཟང་པོའི་ཁྲོད་དུ་རིམ་གྱི་སྐུའི་ལང་ཚོ་རྒྱས་ཤིང་། སྐུ་ལུས་
བདེ་ལྕག་འཁྱུག་ལ་སྐུའི་གཟི་བྱིན་དང་མཛེས་སྡུག་ཀྱང་ཉིན་རེ་བཞིན་རྒྱས། རྒྱལ་
པོས་སྲས་ཆུང་གི་ཐུགས་འདོད་བསྐོང་སླད་དུ་ལོ་འཁོར་མོ་གཅིག་གི་རིང་འཇིག་
རྟེན་མཐུན་འཇུག་སྐོར་གྱི་གཏམ་ཚིག་ཟུར་ཙམ་གླེང་བ་མ་མཛད། ལོ་འཁོར་
གཅིག་ཙམ་སོང་རྗེས་རྒྱལ་སྲས་འདི་ཡང་སྐུ་ན་དར་ལ་བབས་ཤིང་མཚར་སྡུག་
ལང་ཚོའི་དཔལ་འབར་བ། གསུང་མོལ་བརྩེ་བ་ཆེ་ཞིང་ངག་འཇམ་པ། ཀུན་སྤྱོད་
མཛད་ཚུལ་ཡ་རབས་ལ་ཉམས་བཟང་ལྡན་པ་ཞིག་བྱུང་བས་རྒྱལ་པོ་ནི་ཐུགས་རབ་
ཏུ་དགྱེས། ཉིན་ཞིག་རྒྱལ་པོས་སྲས་ཆུང་རང་གི་གམ་ཏུ་བོས་ནས་སྨྲས་པར། བུ་ཁྱོད་
བདག་གི་ངག་ལ་ཉན་འདོད་མེད་པ་ཡིན་ནམ་ཞེས་དྲི་བ་མཛད་པ་ན། སྲས་ཆུང་
ཐུགས་སུ་ཞེད་སྣང་དངངས་སྐྲག་ཆེན་པོ་བྱུང་བས་པུས་མོ་ས་ལ་བཙུགས་ཏེ་སྨྲས་
པར། ཀྱེ། ཡབ་རྒྱལ་པོ་དགོངས་སུ་གསོལ། ཡབ་ཡུམ་གཉིས་ཀྱི་བཀའ་ལ་ཉན་རྒྱུ་
དང་ཡབ་ཡུམ་གཉིས་ལ་སྲི་ཞུ་ཞབས་འདེགས་སྒྲུབ་རྒྱུ་ནི་དཀོན་མཆོག་གི་བཀའ་ཡིན་
པས་ཁོ་བོས་ཡབ་ཆེན་ཁྱེད་ཀྱི་བཀའ་ལ་མི་བརྩི་བ་ག་ལ་སྲིད་ཅེས་བརྗོད། རྒྱལ་པོ་
ན་རེ། བུ་ཁྱོད་གོ་བར་གྱིས་ཤིག ཁོ་བོ་མིག་གཉིས་མ་གཟུམ་གོང་དུ་ཁྱོད་ལ་འཇིག་
རྟེན་མཐུན་འཇུག་བྱས་ཏེ་བདག་ཚེ་མཇུག་འདིར་བློ་བདེ་བག་ཕེབས་ཤིག་བྱུང་ན་
སྙམ་པ་མ་ཟད། བུ་ཁྱོད་རྒྱལ་པོའི་ཁྲི་ལ་མངའ་གསོལ་ཏེ་རྒྱལ་གཞིས་སྐྱོང་དུ་འཇུག་
རྒྱུ་ཡིན་ཞེས་གསུངས། རྒྱལ་སྲས་ཀ་མེ་ལུས་ཡུད་ཙམ་བསམ་བློ་བཏང་མཐར་མགྲིན་
པ་གཟེངས་ནས་སྨྲས་པར། ཀྱེ། ཡབ་ཆེན་རྒྱལ་པོ་དགོངས་སུ་གསོལ། ཕྲན་རང་
སྡུག་བཀའ་བ་ཇི་ལྟར་སྤྱོད་དགོས་བྱུང་རུང་འཇིག་རྟེན་མཐུན་འཇུག་མི་བྱེད། ཡབ་
རྒྱལ་པོའི་བཀའ་བརྩི་དང་ལེན་ཞུ་དགོས་པ་ནི་དཀོན་མཆོག་ཐུགས་རྗེ་ཅན་གྱི་བཀའ་
ཡིན་པ་ཁོ་བོས་ལོས་ཤེས། འོན་ཀྱང་ཡབ་ཆེན་རྒྱལ་པོ་ཁྱེད་ཀྱིས་དོན་འདིས་ཁོ་བོར་
བྱ་དཀའ་བྱེད་གཏད་བཟོ་བར་མི་འཚལ་ཐུགས་རྗེས་གཟིགས་ལ། སླད་ཕྱིན་ཁོ་བོ་བློ་
འགྱུར་ནས་གཉེན་སྒྲིག་བྱེད་སྲིད་དོ་སྙམ་པའི་ཐུགས་རེ་ཡང་མཛད་པར་མི་འཚལ།
གང་ལ་ཤེ་ན། ཁོ་བོས་དཔེ་ཆའི་ནང་ནས་དཔའ་བོ་ཕོ་རྒོད་དང་། ཚོང་པ་མི་གཡོག་
ལ་སོགས་པའི་སྐྱེ་བོ་མཆོག་དམན་བར་གསུམ་བུད་མེད་ཀྱི་གཡོ་དང་སྒྱུ་མའི་དབང་
དུ་སོང་ནས་སྡུག་དཀའ་བ་མྱང་ལུགས་ཀྱི་ལོ་རྒྱུས་ཆུ་ཡི་སྙེར་མ་ལྟ་བུ་མཐོང་མྱོང་བ་
ཡིན་ཞེས་བརྗོད། འོན་ཀྱང་རྒྱལ་པོ་འདི་རང་གི་སྲས་ཆུང་ལ་ཐུགས་བརྩེ་ཆེ་བས་
བཀའ་བཀྱོན་དགོངས་ཚོམ་མ་མཛད་པར་རྒྱལ་སྲས་ཀྱི་ཐུགས་འདོད་ཇི་བཞིན་མཛད།
དེ་ནས་ཉིན་ཤས་སོང་མཚམས་རྒྱལ་པོས་བློན་ཆེན་ཆེད་འབོད་ཀྱིས་སྨྲས་པར། བློན་
ཆེན་ཁྱོད་ཀྱིས་བལྟས་ན་རྒྱལ་སྲས་ཀྱི་འཇིག་རྟེན་མཐུན་འཇུག་གི་བྱ་བ་འདི་ཇི་ལྟར་
བྱས་ན་ལེགས་སམ། འདི་སྐོར་སྔར་ཁོ་བོས་ཁྱོད་ལ་སྐད་ཆ་འདྲི་མྱོང་བ་ཡིན། ཁྱོད་
ནས་རྒྱལ་སྲས་གསེར་ཁྲི་མངའ་གསོལ་མ་བྱེད་གོང་དུ་འཇིག་རྟེན་མཐུན་འཇུག་བྱེད་
དགོས་ལུགས་ཀྱི་གྲོས་ཁ་བཏོན་པ་བཞིན་ཁོ་བོས་སྲས་ཆུང་ལ་དེ་སྐོར་ལན་གྲངས་
གཅིག་མིན་གཉིས་མིན་དུ་བསྐུལ་ཀྱང་སྲས་ཆུང་ནས་བློ་མོས་མི་བྱེད་པས་ཐབས་ཤེས་
ཇི་འདྲ་དགོས་སམ་ཞེས་བཀའ་འདྲི་མཛད།
བློན་ཆེན་ན་རེ། ཀྱེ། རྒྱལ་པོ་ཆེན་པོ་དགོངས་སུ་གསོལ། དོན་འདིར་ཐུགས་
བྲེལ་མཛད་མི་ཉན་པས་ཅི་ནས་ཀྱང་ལོ་ཡུན་གཅིག་ཙམ་ངང་འཐེན་མཛོད། ལོ་
གཅིག་སོང་མཚམས་རྒྱལ་སྲས་ལ་གཉེན་སྒྲིག་སྐོར་གསུང་གླེང་མཛད་དགོས་ཤར་
ཚེ་ཁོང་རང་གཅིག་པུར་གསུང་མི་རུང་ཞིང་། དེ་ཡང་རྒྱལ་སྟོན་གྱི་སྐབས་སུ་ཞི་དྲག་
བློན་པོའི་ཚོགས་ཀུན་འདུས་པའི་སར་རྒྱལ་སྲས་ཆེད་འབོད་ཀྱིས་ཁོང་ལ་འཇིག་རྟེན་
མཐུན་འཇུག་བྱེད་རྒྱུའི་སྐོར་གསུངས་ན། སྐབས་དེར་རྒྱལ་སྲས་ཁོང་རྒྱལ་བློན་འཁོར་
ཚོགས་འཛོམས་པའི་མདུན་སར་མཚེར་བག་གིས་ཡབ་ཀྱི་བཀའ་གནང་གྱེན་ལྡོག་བྱེད་
མི་ཕོད་ཅེས་ཇུས་འདོན་བྱས།
བློན་ཆེན་གྱི་གཏམ་དེ་གསན་པ་དང་རྒྱལ་པོ་ཉིད་ཐུགས་ལ་དགའ་ཚོར་དཔག་
ཏུ་མེད་པ་བྱུང་ཞིང༌། བློན་ཆེན་གྱི་ཇུས་བྱ་དེ་བཟང་ངོ་སྙམ་ནས་ཁོ་ལ་ལེགས་གཟོའི་
གསོལ་ཪས་སྤམ་མཐོ་བ་བསྩལ་ཐོག་བློན་ཆེན་གྱི་ངག་བཀོད་ལྟར་ངང་སྒུག་མཛད།
རྒྱལ་སྲས་ཀ་མེ་ལུར་རང་དབང་གི་ནམ་གསལ་ཞིང༌། འདོད་ཡོན་ལོངས་སྤྱོད་ཀུན
ནས་རྫོགས་པའི་འཁོར་ར་ཁོར་ཡུག་བཟང་པོའི་ཁྲོད་དུ་ལང་ཚོའི་ཆུ་གཏེར་ཇེ་རྒྱས་
ཇེ་འཕེལ་དུ་སོང་ནས་བགྲང་བྱ་ཉི་ཤུར་ཉེ་བ་ན་མཚར་སྡུག་ལང་ཚོའི་དཔལ་འབར་
བའི་སྐྱེ་བོའི་ཡང་རྩེར་གསོན་པ་ཞིག་བྱུང་།
རྒྱལ་པོས་བློན་ཆེན་གྱི་གཏམ་དེ་དགོངས་པར་བཏགས་ནས་ཐུགས་བློ་བདེ་
པོའི་ངང་ལོ་ཧྲིལ་པོ་གཅིག་ངང་སྒུག་མཛད། དེ་ལྟར་ལོ་གཅིག་སོང་བའི་རྒྱལ་སྟོན་
མཛད་སྒོའི་ཐོག་ཞི་དྲག་བློན་པོའི་ཚོགས་རྣམས་གཅིག་ཏུ་འདུས་ནས་དགའ་སྟོན་
རྟེན་འབྲེལ་གྱི་ཆོ་ག་རྒྱས་པར་སྟར་བའི་མདུན་སར་སྲས་ཆུང་དེ་ཆེད་འབོད་མཛད།
སྲས་ཆུང་དེས་ཡབ་རྒྱལ་པོའི་སྐུ་མདུན་དུ་པུས་མོ་ས་ལ་བཙུགས་ཏེ་གུས་ཕྱག་ལན་
གསུམ་ཕུལ་རྗེས་ཟུར་ཞིག་ཏུ་སྒུར་རེར་རྒྱལ་པོའི་བཀའ་བསྒུགས་ནས་བཞུགས། རྒྱལ་
པོ་ན་རེ། བུ་ཁྱོད་ཉོན་ཅིག དེ་རིང་རྒྱལ་སྟོན་གྱི་སྐབས་སུ་རང་རེའི་ཞི་དྲག་བློན་
པོའི་ཚོགས་རྣམས་འདི་གར་ལྷན་ཅིག་ཏུ་འཛོམས་ནས་དགའ་སྟོན་རྟེན་འབྲེལ་རྒྱ་
ཆེར་བྱེད་པའི་སྐབས་འདིར་ཁྱོད་རང་འདིར་འབོད་པ་དོན་གཞན་དུ་མ་མཆིས། ཁོ་
བོས་ཁྱོད་ལ་བྱ་བ་ཞིག་མངག་རྒྱུ་ཡོད་པས་ཕ་རྒད་པོའི་གཏམ་དེ་ཅི་ནས་ཀྱང་གཅོག་
པར་མ་བྱེད། ད་ཆ་བུ་ཁྱོད་འཇིག་རྟེན་མཐུན་འཇུག་བྱེད་རན་པའི་དུས་ལ་བབས་
ན། ཁོ་བོས་ཁྱོད་ལ་རྒྱལ་པོའི་སྲས་མོ་ཞིག་མདུན་ཐབས་སུ་བླངས་ནས་བདག་མིག་
མ་གཟུམ་གོང་དུ་ཁྱོད་ཁྱིམ་ཐབས་ཟུང་དགའ་སྐྱིད་ཀྱི་དུས་བདའ་བར་བྱེད་པ་དངོས་
སུ་མཐོང་ཐུབ་པ་ཞིག་བྱུང་ན་ཅི་མ་རུང་སྙམ་པ་འདུག་ཅེས་གསུངས། རྒྱལ་སྲས་དེས་
གདོང་པ་སྨད་ཅིང་ཕྲག་པ་གློད་ནས་ཡུད་ཙམ་བཞུགས་མཐར་གློ་བུར་དུ་ལྷད་མེད་
ཀྱི་རང་གཤིས་འཕྱུང་ནས་སྨྲས་པར། ཕྲན་རང་དཀའ་སྡུག་ཇི་ལྟར་མྱོང་དགོས་བྱུང་
ཡང་འཇིག་རྟེན་མཐུན་འཇུག་གི་བྱ་བར་ཡེ་ནས་མི་འཇུག ཡབ་ཆེན་ཁྱེད་སྐུ་ན་
མཐོ་ཡང་དགོངས་པ་དང་གཟིགས་རྒྱ་ཆུང་སྐྱོན་འདུག ཕྲན་རང་གཉེན་སྒྲིག་བྱེད་
དགོས་ལུགས་སྐོར་ལ་དེ་སྔ་ཁྱེད་ཀྱིས་བདག་ལ་ལན་ཚར་གཉིས་ཙམ་གསུངས་ཟིན་
པ་མ་ཡིན་ནམ། དེ་སྐོར་ལ་བདག་གིས་བློ་མོས་མེད་ལུགས་ཁྱེད་ལ་ཞུས་ཟིན་པ་ཡིན།
ཞེས་ཞེ་སུན་པའི་རྣམ་འགྱུར་དང་བཅས་ཡིད་ཚུགས་དཀའ་བ་ལྟར་ཞི་དྲག་བློན་པོའི་
ཚོགས་ཀྱི་མདུན་ས་དེ་རང་ལ་གོས་ཀྱི་ཕུ་ཐུང་བརྫེ་བཞིན་གཏམ་རྒྱག་ཁ་ནས་གང་
ཐོན་བཤད།
བཀྲ་ཤིས་རྒྱལ་སྟོན་གྱི་ཉིན་མོར་རྒྱལ་སྲས་ཀྱིས་ཞི་དྲག་བློན་པོའི་ཚོགས་ཀུན་
འདུས་པའི་སར་གཏམ་ཟིར་པོ་འདི་བུ་བརྗོད་པས་རྒྱལ་པོ་ཐུགས་སྐྱེངས་ཤིང༌།
དགོངས་པ་རབ་ཏུ་འཁྲུག་སྟེ་རྒྱལ་སྲས་ལ་བཀའ་བཀྱོན་དྲག་པོ་གནང་བ་དང་འབྲེལ་
སྐུ་མདུན་གྱི་སྲུང་དམག་རྣམས་ལ་ཁོ་ཁྱིགས་ཤིག་ཅེས་བཀའ་ཕབ། དེ་མར་སྲུང་
དམག་རྣམས་ཀྱིས་རྒྱལ་སྲས་ཀྱི་སྐུ་ལུས་ཐེ་གུས་བཅིངས་པ་ན། རྒྱལ་སྲས་དེ་ཐུགས་
འཇིགས་སྣང་གིས་ཅི་བྱ་གཏོལ་མེད་དུ་གྱར་ནས་གདོང་པ་སྨད་ཅིང་ཕྲག་པ་གློད། ངོ་
ཚ་ཞལ་སྐྱེངས་འགྲན་པ་བཞིན་བྱུང་བས་བཞིན་རས་ནས་རྔུལ་ཆུ་འཛག རྒྱལ་པོ་ན་
རེ། མི་ཁྱོད་ལ་ཡ་རབས་ཀྱི་སྤྱོད་ཚུལ་ཕྲན་བུ་ཙམ་མེད་པ་འདི་འདྲ་ཅི་ཡིན། ཁྱོད་
ཀྱིས་རྒྱལ་བློན་ཀུན་འཛོམས་ཀྱི་མདུན་སར་བག་ཚ་མེད་པའི་གཏམ་འདི་ལྟ་བུ་གླེང་
བ་ཚོད་མེད་རྫབ་ཆེན་གང་མིན་རེད། ཁྱོད་ཀྱི་གཏམ་འདི་རིགས་ཅི་སྟེ་ཡི་གེ་ཡོན་
ཏན་མི་ཤེས་པའི་སྐྱེ་བོ་ཐ་མལ་པ་ཞིག་གི་ངག་ནས་ཐོན་ཡང་ཤིན་ཏུ་ངོ་ཚ་དགོས་
པའི་བྱ་བ་ཞིག་རེད་ཅེས་བཀའ་བཀྱོན་དང་ཞལ་ཏ་འདྲེས་མའི་ལམ་ནས་གསུང་
མཚམས། སྲུང་དམག་རྣམས་ལ་རྒྱལ་སྲས་སྐུ་ལུས་བཅིངས་པ་ལས་བཀྲོལ་ཏེ་མཁར་
རྫོང་གི་སྒྱོགས་ཁང་ནང་བཟང་བཙོན་ལྟ་བུར་འཇུག་དགོས་པའི་བཀའ་བཀོད་མཛད།
སྐུ་སྲུང་རྣམས་ཀྱིས་རྒྱལ་པོའི་བཀའ་བཞིན་རྒྱལ་སྲས་སྒྱོགས་ཁང་ནང་བཅུག
སྒྱོགས་ཁང་དེའི་སྦུག་ཏུ་གསང་ཁང་ཤིན་ཏུ་གོག་པོ་ཞིག་ཡོད་པ་དེའི་ནང་བེད་མེད་
དུ་བསྐྱུར་བའི་ཁྲོན་པ་གཏིང་རིང་ཅན་ཞིག་ཀྱང་མཆིས། སྐུ་སྲུང་བས་ཁང་གོག་ནང་
གད་བདར་བྱས་རྗེས་མལ་ཁྲི་ཞིག་བརྒྱབ། དེའི་ཐོག་ཏུ་མལ་གདན་མལ་གོས་དང་
སྔས་མགོ་ལ་སོགས་པ་བཞག ཞུ་སྒྲོན་ཡང་གྲ་སྒྲིག་ལེགས་པར་བྱས། ཁང་པ་དེ་
ནི་ཤིན་ཏུ་མུན་ནག་པས་ཉིན་མོའང་སྒྲོན་མེ་སྤར་དགོས་པ་ཞིག་ཏུ་སྣང་། དུས་དེ་
ནས་བཟུང་རྒྱལ་སྲས་དེ་སྒྱོགས་ཁང་སྦུག་གི་གསང་ཁང་དེའི་ནང་བཟང་བཙོན་ལྟ་
བུར་བཅུག་ཐོག་སྒོ་འགྲམ་དུ་སྲུང་བྱ་ཡང་བཞག རྒྱལ་སྲས་མལ་ཁྲིའི་སྟེང་དུ་གདང་
ཉལ་འཐེན་ནས་བསམ་བློ་གཏོང་བཞིན་དུ་ཨ་ཧོ་ཐོག་མ་ནས་ཡབ་ཀྱི་བཀའ་ལ་ཉན་
ནའང་འགྲིག་སོང་སྙམ་པའི་བློ་འགྱོད་ཀྱིས་གཙེས་ཏེ་མལ་ཐོག་ལ་འགྲེ་ལོག་ཕར་རྒྱག་
ཚུར་རྒྱག་བྱེད་བཞིན་དུ་རང་གིས་རང་ལ་ལས་ངན་འདི་ལྟ་བུ་གཉེན་སྒྲིག་ཅེས་པ་དེ་
རང་གིས་བཟོས་སོང་བས་དཀོན་མཆོག་ཐུགས་རྗེ་ཅན་གྱིས་ཕུང་འདྲེ་བུད་མེད་ཅེས་
པ་དེ་མིང་གི་ལྷག་མ་ཙམ་མེད་པ་ཅི་ནས་མཛོད་ཅེས་ཆིག་ལབ་བརྒྱབ། དེ་ནས་སླར་
ཡང་ཁོང་གིས་ངས་ཡབ་རྒྱལ་པོའི་བཀའ་བཞིན་གཉེན་སྒྲིག་གི་བྱ་བར་ཞུགས་ན་སྡུག་
འདི་ལྟ་བུ་མྱོང་དགོས་དོན་མེད་ཅེས་འགྱོད་པའི་གཏམ་དབང་མེད་དུ་ངག་ནས་ཐོན།
དེ་ཉིན་ཡང་རྒྱལ་པོ་ཁྲི་སྟེང་དུ་བཞུགས་ནས་རྒྱལ་སྲིད་ཀྱི་འཕྲིན་ལས་སྔར་རྒྱུན་
ལྟར་བསྐྱངས། ས་སྲོད་ཀྱི་མཚམས་སུ་རྒྱལ་པོས་གཞི་ནས་བློན་ཆེན་བོས་ཏེ་ནང་མོལ་
དང་བཅས་ཏེ་གསུངས་པར། ཁོ་བོས་ཁྱོད་ཀྱི་གྲོས་ལྟར་བྱས་པ་ཡིན། ད་ཆ་ངེད་ཕ་
བུ་གཉིས་ཀྱི་དབར་བྱ་བ་ཐབས་རྡུགས་འདི་ལྟ་བུར་གྱར་བ་ཁྱོད་ཀྱིས་ལན་སོང་བས་
ད་ནི་ཇི་ལྟར་བྱས་ན་ལེགས་སམ་ཞེས་བཀའ་འདྲི་མཛད།
བློན་ཆེན་ན་རེ། ཀྱེ། མིའི་བདག་པོ་ཆེན་པོ་མཁྱེན། ཁྲི་སྲས་འདི་བཞིན་ད་
དུང་མུ་མཐུད་ཉིན་ཞག་བཅོ་ལྔའི་རིང་དོ་དམ་མཛད་རྗེས་དེ་ནས་རྒྱལ་པོའི་སྐུ་གམ་
དུ་བཀའ་འགུག་མཛད་དེ་གཉེན་སྒྲིག་སྐོར་གསུང་མོལ་མཛད་ན་རྒྱལ་སྲས་ཀྱིས་
བཀའ་གྱེན་ལྡོག་གཏན་ནས་བྱེད་མི་སྲིད་ཅེས་བརྗོད།
རྒྱལ་པོས་བློན་པོའི་གཏམ་ལ་ཉན་ནས་རང་གནས་སུ་ཕྱིར་ཕེབས། དེ་ཉིན་
མཚན་མོ་རྒྱལ་པོ་ནི་རྒྱལ་སྲས་ལ་ཐུགས་ཁྲལ་གྱིས་སྡུག་བསྔལ་མི་བཟོད་པ་ལྟ་བུ་བྱུང་།
ཅི་ཕྱིར་ཞེ་ན། རྒྱལ་པོ་འདིར་སྲས་དེ་རང་ལས་མེད་པས་རང་གི་བུ་ལ་བརྩེ་བ་ཤིན་
ཏུ་ཆེ་བའི་རྐྱེན་གྱིས་ཡིན། རྒྱལ་པོ་ནི་རྣམ་ཀུན་ཁྲི་སྲས་དང་གཟིམ་མལ་གཅིག་ཏུ་
སྤྱོད་ལ་གཟིམ་པའི་ཚེ་ནའང་ཕྱག་དཔུང་རྒྱལ་སྲས་ཀྱིས་དབུ་མཇིང་འོག་ཏུ་སྔས་རྟེན་
ལྟ་བུར་བཞག་ན་གཞི་ནས་མནལ་ལོག་ཐུབ་པ་ཡིན། འོན་ཀྱང་དེ་ཉིན་མཚན་མོ་
རྒྱལ་པོ་གཅིག་པུ་གཟིམ་ཁྲིའི་ཐོག་ཏུ་རང་གི་སྲས་ཆུང་ལ་ཐུགས་ཁྲལ་གྱིས་མི་བཟོད་
པར་མེ་དབལ་གྱི་ཐོག་ཏུ་གཟིམ་བཅོས་པ་ལྟར་ཚུགས་དཀའ་བ་ལྟ་བུས་འགྲེ་ལོག་རྒྱུན་
མ་ཆད་པར་མཚན་ཐོག་ཐག་མནལ་གྱི་སྐལ་བ་མ་བྱུང་བར་སྡུག་བསྔལ་གྱིས་གཟིར་
ཏེ་འདྲེན་བྱེད་ཟུང་ནས་སྐྱོ་ཤས་ཀྱི་མཆི་མའི་ཐིག་ཕྲེང་ཟགས།
མུན་རུབ་པ་དང་བྲན་འཁོར་ཚོས་རྒྱལ་སྲས་བཞུགས་སའི་སྒྱོགས་ཁང་དེའི་
གསང་ཁང་སྦུག་ཏུ་བཞུ་སྒྲོན་སྤར་ཞིང་གསོལ་ཆས་བསྐྱལ། རྒྱལ་སྲས་ཀྱིས་གསོལ་
ཟས་ཕྲན་བུ་ཙམ་ལས་མ་བཞེས་པར། རང་གིས་ཡབ་རྒྱས་པོར་མ་གུས་པའི་ཚུལ་
རྣམས་དྲན་པའི་དུས་སུ་ཡིད་ནོངས་ཏེ་རང་གིས་རང་ལ་ལུས་དལ་བར་མ་འཇོག་
མཁན་ནི་སྨྲ་བྱེད་ལྕེ་ཡི་དབང་པོ་འདི་རང་ཡིན་ནོ་ཞེས་ཆིག་ལབ་རྒྱག་བཞིན་དུ་མཆི་
མ་ནར་ནར་དུ་འཛག་ཅིང་། རང་གིས་ཡབ་རྒྱལ་པོར་མ་གུས་པའི་ཚུལ་འདི་ལྟ་བུ་
བྱས་པ་ནི་ཤིན་ཏུ་མི་འོས་སོ་སྙམ་སྟེ་འགྱོད་པ་དྲག་པོ་སྐྱེས་ནས་འགྲོ་བའི་ལམ་ནོར་
ཡང་དུས་ཀྱི་འགོར་ཀྱང་ཙམ་ལས་ཚེ་སྲོག་ལ་མི་སྐྱོན། གཏམ་ཁ་ནས་ཐལ་ན་རང་
སྲོག་སྐྱེལ་བའི་སྟ་གོན་བྱེད་དོ་ཞེས་སྨྲེ་སྔགས་བཏོན།
དེ་ནས་ཁྲི་སྲས་ཀྱིས་མཆི་མའི་རྒྱུན་བཅད་དེ། ཤིང་འབྲས་ཀྱི་ཟས་ལ་སྤྱད་མཚམས་
གཡོག་གིས་ཁྲུས་ཆུ་བསྐྱལ་ནས་ཁ་བཀྲུ་ལག་བཤལ་བྱས་ཏེ་ཉལ་བའི་གྲབས་བྱས།

ཀ་མེ་ལུ་དང་མཱ་ཡེ་མུ་ནེ།

ཁྲི་སྲས་ཀ་མེ་ལུ་ཁ་བཀྲུ་ལག་བཤལ་བྱས་རྗེས་མཚན་མོའི་སྨོན་ལམ་བཏོན། དེ་
ནས་མལ་ཁྲིའི་སྟེང་དུ་བསྡད་དེ་ཁུ་རན་གསུང་རབ་ནང་གི་བ་གླང་དང༌། ཨི་མུ་
ལན་གྱི་ནང་མི། ཡ་ཞི་ནི། མགོན་ཆེན་པོ། རྒྱལ་ཁབ་ཀྱི་དབང་ལུགས། ལྷག་བསམ།
སྐྱ་རེངས། མི་མང་ལ་སོགས་པའི་ལེའུ་བཀླགས་པ་དང་ཨཱན་ལཱར་༸གསོལ་བ་བཏབ།
དེ་ནས་གོས་རྣམས་ཕུད་དེ་མལ་དུ་ཞུགས། ཁོང་གིས་ལུས་ལ་སྲབ་འཇམ་གྲུ་ཙིའི་
ཉལ་གོས་མནབས་ཤིང༌། མགོ་ལ་རས་ཞྭ་སྔོན་པོ་ཞིག་གྱོན། སྤྱི་བོ་མེ་ཏོག་ཕར་ཕྱིན་
ལྡན་པའི་སྔས་ལ་བརྟེན། སྟེང་དུ་དར་གོས་ཀྱི་མལ་བཀླུབས། རྒྱལ་སྲས་དེ་ངལ་
དུབ་ཀྱིས་རྐྱེན་པས་སྤྱི་བོ་སྔས་ལ་གཏད་མ་ཐག་རྔུར་པ་ཧུར་ཧུར་དང་བཅས་གཉིད་
ལ་ཡུར། སྔས་འགོ་དང་མལ་ཞུག་གཉིས་ཀར་ཞུ་སྒྲོན་སྤར་ཡོད་པས་སྣང་གསལ་གྱི་
འོད་མདངས་ཁྲོད་དུ་རྒྱལ་སྲས་དེའི་བཞིན་རས་བཅོ་ལྔའི་ཟླ་ལྟར་མཛེས།
ཁྲི་སྲས་ཀ་མེ་ལུ་མཚན་གུང་ནམ་ཕྱེད་བར་གཉིད་དིང་ཡུར་དུ་སོང་། སྐབས་
དེར་སླད་ཕྱིན་གནས་ཚུལ་འདྲ་མིན་ཅི་ཞིག་ཡོང་མིན་མི་ཤེས་ལ་ལས་དབང་བཙན་
པོའི་མྱོང་བྱ་གང་ཞིག་ཡོང་རྒྱུ་ཡིན་པའང་བློ་ཡུལ་དུ་མི་འཆར། མཁར་རྫོང་དེ་ནི་
ཡུན་རིང་བདག་མེད་དུ་བསྐྱུར་བའི་གནའ་བོའི་ཁང་གོག་ཅིག་ཡིན་ལ། འདྲེ་སྲིན་
གདུག་པ་ཅན་འཁོར་བའི་གནས་ཤིག་ཀྱང་ཡིན། ཁང་པ་དེའི་ནང་ཁྲོན་པ་གཏིང་
ཤིན་ཏུ་རིང་བ་ཞིག་ཡོད་པ་དེའི་ནང་ལྷ་ཡི་རྒྱལ་པོ་ཏེ་མུ་ལ་ཡཱ་དུའི་བུ་མོ་མཱ་ཡེ་མུ་
ནེ་ཞེས་པ་དེ་སྡོད་པ་ཡིན། མཚན་མོ་ས་སྲོད་ཀྱི་མཚམས་སུ་ལྷ་མོ་མཱ་ཡེ་མུ་ནེ་སྔར་
རྒྱུན་ལྟར་ཁྲོན་པ་ནས་ཐོན་ཏེ་མཁའ་དབྱིངས་སུ་བྱ་ར་བྱེད་པར་འཕུར། དེ་ཉིན་ལྷ་
མོ་དེ་ཁྲོན་པ་ནས་ཐོན་མ་ཐག་གསང་ཁང་སྦུག་ཏུ་སྒྲོན་མེའི་སྣང་བ་གསལ་ཞིང་རྣམ་
ཀུན་དང་ཡེ་ནས་མི་འདྲ་བའི་ཚུལ་ཞིག་མཐོང་། མོ་དེ་གར་གནས་བཅས་ཏེ་ལོ་མང་
སོང་ཡང་ཚུལ་འདི་ལྟ་བུ་ད་བར་མཐོང་མྱོང་མེད་པས་ན་མོས་རང་གིས་རང་ལ་ཨ་
ཙི། འདི་གར་མིའི་འགྲོ་བ་ཡོད་པ་ཁོ་མོས་མཐོང་མྱོང་མི་འདུག་ཅེས་ཆིག་ལབ་བརྒྱབ།
མོ་ནི་སྒྲོན་མེའི་འོད་ལ་ལྟ་བཞིན་བློ་ངོར་ཡ་མཚན་ཆེན་པོ་བྱུང་སྟེ་འདིར་གནས་ཚུལ་
ཞིག་ཡོད་པར་ངེས་སོ་སྙམ་ནས་དེའི་ཕྱོགས་སུ་སོང་བ་ན། སྒོ་འགྲམ་དུ་གཡོག་པོ་
ཞིག་ཉལ་བསྡད་ཡོད་པ་དང་། ཁང་པའི་སྦུག་ཏུ་ཉལ་ཁྲི་ཞིག་གི་སྟེང་དུ་མི་ཞིག་
གཉིད་དུ་ཡུར་ནས་ཡོད་པ། མལ་གྱི་འགོ་མཇུག་ཏུ་ལཱ་སྒྲོན་སྤར་ཡོད་པ་སོགས་
མཐོང་། ཚུལ་འདི་ལྟ་བུ་མཐོང་དུས་མོ་ཡ་མཚན་ཤིན་ཏུ་ཆེན་པོ་བྱུང་ནས་དལ་བུ་
དལ་བུར་མལ་ཁྲི་དེའི་འགྲམ་དུ་སོང་བ་དང་ལུས་ཀྱི་ཤོག་པ་གཉིས་པོ་བསྐུམས་ཏེ་
དར་གོས་ཀྱི་མལ་དེ་ག་ལེར་བཤུས་ནས་ཞིབ་མོར་ལྟ་བའི་ཚེ་ན་ཁྲི་སྲས་ཀ་མེ་ལུའི་
བཞིན་དཔལ་གྱི་མཛེས་ཉམས་མིག་ལམ་དུ་ཆར་དུས་ཧང་སང་ནས་རེ་ཞེག་རི་མོའི་
སྣང་བརྙན་ལྟ་བུར་གྱུར། ཀ་མེ་ལུའི་བཞིན་གྱི་ཉམས་མདངས་ལཱ་སྒྲོན་ལས་ཀྱང་
བཀྲག་ཆེ་བ་འདི་ལྟ་བུ་མཐོང་དུས་ལྷ་མོ་དེའི་ཡིད་ཀྱི་བརྟན་པ་དབང་མེད་དུ་ཕྲོགས་
ནས་ཨཱན་ལཱ། ཁྱེད་ལ་བསྔགས་བརྗོད་འབུལ་ལོ། །བདག་གི་མགོན་སྐྱབས་ཆེན་པོ།
ཁྱེད་ནི་འཇིག་རྟེན་གྱི་མཛེས་སྡུག་མ་ལུས་སྐྲུན་པའི་བྱེད་པོ་ཉག་ཅིག་གོ་ཞེས་བརྗོད།
ལྷ་མོ་མཱ་ཡེ་མུ་ནེ་ཞེས་པ་དེ་ནི་སེམས་རྒྱུད་བཟང་བའི་ལྷ་མོ་ཞིག་ཡིན་ཞིང་།
ལྷ་མོ་དེས་ཨཱན་ལཱར་བསྔགས་བརྗོད་འབུལ་བཞིན་ཁྲི་སྲས་ཀ་མེད་ལུའི་མཛེས་ཉམས་
ལ་ཡིད་དབང་འཕྲོག་སྟེ་ཨེ་མ། ཇི་ཙམ་བལྟས་ཀྱང་ངོམ་པ་མེད་པའི་སྐྱེ་བོ་མཛེས་
སྡུག་ཅན་འདིར་གཞན་གྱི་འཚེ་བ་མི་ཡོང་བ་ཁོ་མོས་ཅི་ནས་ཀྱང་སྲུང་སྐྱོབ་བྱེད་
དོ། །ལར་ཁོང་གི་ཁྱིམ་མི་ཚོས་ཁོ་མི་ཡི་གྲིབ་མ་ཙམ་མེད་པའི་ཁང་གོག་འདིའི་ནང་
འཇོག་དོན་གང་ཡིན་ནམ། གལ་ཏེ་སྐྱེ་བོ་འདི་འདྲེ་ཡི་ལག་ཏུ་ལྷུངས་ན་སྙིང་མི་རྗེ་
བའམ། ཞེས་གཅིག་ལབ་རྒྱག་བཞིན་སྙིང་རྗེ་མི་བཟོད་པར་ཁྲི་སྲས་ཀ་མེ་ལུར་མལ་
གོས་བསྣབས་རྗེས་ཤོག་པ་བརྐྱངས་ནས་མཁའ་ལ་འཕུར།

  མཱ་ཡེ་མུ་ནེ་དང་ཏེ་ཧེ་ནེ་ཧྲུ།

ལྷ་མོ་མཱ་ཡེ་མུ་ནེ་ནམ་མཁའི་མཐོངས་སུ་འཕུར་འགྲོ་བའི་སྐབས་དེར་གློ་བུར་
དུ་རྣ་བར་ཤོག་པ་རྡེབ་པའི་སྒྲ་ཞིག་ཐོས་པས། མོས་དེའི་ཕྱོགས་སུ་འཕུར་སོང་བ་ན་
ཏེ་ཧེ་ནེ་ཧྲུ་ཞེས་པའི་འདྲེ་ངན་ཞིག་ཡོད་པ་ཁོ་དེ་ནས་འཕུར་འགྲོ་བ་མཐོང་བས་ལྷ་
མོས་སྐད་ཅིག་ཏུ་འདྲེ་དེའི་ཐོག་ཏུ་མཆོངས་ནས་ཁོ་བཟུང༌། ཏེ་ཧེ་ནེ་ཧྲུས་ལྷ་མོ་མཱ་
ཡེ་མུ་ནེ་ཡིན་པ་ཤེས་དུས་ཁོ་ཤིན་ཏུ་སྐྲག་ནས་འདར་སིག་ཤོར། ཁོས་ལྷ་མོ་མཁྱེན།
ཨཱ་ལཱའི་མཚན་དང་སྐྱེ་མཆོག་དམ་པ་སུར་མན་གྱི་ཕྱག་རྒྱུས་ཐོག་གི་ཡི་གེ་དཔང་
བཙུགས་ངས་ལས་ངན་པ་བྱས་མེད། ང་ཚེ་ཐར་གཏོང་རོགས་གནང་ཞེས་ཞུ་བ་
འཐེན། ལྷ་མོ་མཱ་ཡེ་མུ་ནེས་ང་འདྲེ་ངན་ཁྱོད་ཀྱི་གནའ་ལ་ཡིད་མི་ཆེས། ལར་ཁྱོད་
ད་ལྟ་གང་དུ་སོང་བ་ཡིན་ནམ། དྲང་པོ་མ་བཤད་ན་ཚེ་ཐར་མི་གཏོང་ཞེས་བསྡིགས།
འདྲེ་དེས་སྨྲས་པར། ཁོ་བོ་ནི་རྒྱ་ནག་པོའི་ཡུལ་གྱི་གླིང་ཕྲན་ཞིག་གི་ཐོག་ནས་
འཕུར་ཡོང་བ་ཡིན། དེ་རིང་བདག་ལ་ཡ་མཚན་ཤིན་ཏུ་ཆེ་བའི་གནས་ཚུལ་ཞིག་
ཕྲད་བྱུང་བ་ཁྱེད་ལ་ཞུ་རྒྱུ་ཡོད། བདག་གི་བཤད་པ་དེ་བདེན་པར་དགོངས་ན་ཁྱེད་
ཀྱིས་ཁོ་བོ་ཚེ་ཐར་གཏོང་བར་མཛོད་ལ་ཁྱེད་ཀྱིས་ཁོ་བོ་ཚེ་ཐར་བཏང་བའི་འཛིན་
ཞིག་ཀྱང་གནང་བར་ཞུ། དེ་ལྟར་བྱུང་ན་སླད་ཕྱིན་མཁའ་མཚོ་སྐམ་གསུམ་གྱི་ལྷ་འདྲེ་
སུ་ཞིག་གིས་ཀྱང་བདག་ལ་གནོད་པ་བྱེད་མི་སྲིད་ཅེས་བརྗོད།
ལྷ་མོ་ན་རེ། འདྲེ་ངན་ཁྱོད་རྫུན་མ་ཤོད། ཁྱོད་རྫུན་བཤད་ནས་ཐར་ཐབས་
བྱེད་པ་ཡིན་ནམ། ཁྱོད་ཀྱིས་སྐྱེས་མཆོག་སུར་མན་གྱི་ཕྱག་རྒྱུས་ཐོག་གི་ཡི་གེ་ཚད་
ལ་བཙུགས་ནས་གང་མཐོང་བ་དྲང་པོར་སྨྲོས་ཤིག ཁྱོད་ཀྱི་གཏམ་ལ་གཡོ་སྒྱུའི་དྲི་
ཙམ་འདུག་ན། ཁོ་མོས་ཁྱོད་ཀྱི་པགས་པ་བཤུས་ཤིང༌། སྒྲོ་རྣམས་བཏོགས་ནས་ཤ་
རུས་ཕྱེ་མར་བརྡལ་རྒྱུ་ཡིན་ཞེས་བརྗོད།
འདྲེ་དེས་སྨྲས་པ། བདག་གི་མགོན་མཁྱེན་ནོ། །དེ་རང་བྱེད། ཁོ་བོ་ནི་དོ་ནུབ་
རྒྱ་ནག་ཡུལ་གྱི་གླིང་ཕྲན་ཞིག་ནས་ཡོང་བ་ཡིན། ཡུལ་དེ་ནི་རྒྱལ་པོ་ཡན་ཡུར་གྱིས་
དབང་སྒྱུར་བའི་སའི་ཆར་གཏོགས་ཤིང༌། རྒྱལ་པོ་དེ་ནི་དེ་རྒྱུད་གླིང་ཕྲན་གྱི་ཚོགས་
དང་རིགས་མི་འདྲ་བའི་ཕོ་བྲང་ཁག་བདུན་ཡོད་པ་དེའི་བདག་པོར་མཆིས། རྒྱལ་
པོའི་སྲས་མོ་ནི་ལྟ་བས་མཆོག་མི་ཤེས་པ། རང་བཞིན་གྱིས་མཛེས་ཤིང༌། ཡ་རབས་
པ། སྤྱོད་པ་ལྷིང་ཞིང་དུལ་བ། སྲིད་གསུམ་གྱི་མཛེས་སྡུག་ཡོད་རྒུ་ཕྱོགས་གཅིག་ཏུ་
སྤུངས་ཀྱང་དེའི་ཆ་ཙམ་ལའང་འགྲན་དུ་མི་བཟོད་པ། ཨ་ཙི་བདག་ལྐུགས་དྲགས་
ནས་གསལ་པོ་ཞིག་ཤོད་མི་ཐུབ། རྒྱལ་པོ་ནི་སྟོབས་དང་ལྡན་ཞིང་དཔའ་རྩལ་ཆེ་
བ། དུས་དང་རྣམ་པ་ཀུན་ཏུ་དྲག་པོ་གཡུལ་གྱི་ཕོ་རྩལ་སྦྱོང་བ། གང་ལ་ཡང་མི་
འཇིགས་མི་གཞུམ་པ། དཔའ་བློ་གྲོས་ཀྱི་ཕྱུག་པ། དཔུང་གི་ཚོགས་བགྲང་གིས་མི་
ལང་བ་བསྐྱངས་ཤིང་ཕྱོགས་བཞི་ཟིལ་གྱིས་གནོན་པ། ཡུལ་ལུང་དང་། གྲོང་ཁྱེར།
གླིང་ཕྲན་སོགས་དུ་མ་དབང་དུ་བསྒྱུར་ཡོད། ཁོང་ནི་རང་གི་སྲས་མོར་ཤིན་ཏུ་གཅེས་
ཤིང་བརྩེ་བ་ཆེ་བས་རང་གི་བུ་མོ་དེའི་དོན་དུ་མི་གསོད་ཁྲག་སྦྱོར་སོགས་དྲག་པོ་
གཡུལ་གྱི་ལས་སུ་ཞུགས་དགོས་ཀྱང་ཐེ་ཚོམ་མེད་པ་ཞིག་ཡིན། ཁོང་གིས་སྲས་མོ་
བཞུགས་ཡུལ་ཉམས་དགའ་ཞིང་བརྗིད་ཆགས་པའི་ཕོ་བྲང་ལྷའི་ཁང་བཟང་ལྟ་བུ་
བདུན་བཞེངས། ཕོ་བྲང་དེ་རྣམས་རྒྱུ་རིགས་དམིགས་བསལ་ཅན་ལས་གྲུབ་ཅིང་།
དེ་ཡང་དང་པོ་ནི་རྒྱུ་ཆུ་ཤེལ་ལས་གྲུབ་པ་དང་། གཉིས་པ་རྡོ་ཀ་མ་རུ་ལས་གྲུབ་པ།
གསུམ་པ་ནི་ལྕགས་ལས་གྲུབ་པ། བཞི་པ་ནི་མུ་ཏིག་དང་ཕ་ལམ་ལས་གྲུབ་པ། ལྔ་
པ་ནི་ཚོན་མདོག་སྣ་ལྔའི་སོ་ཕག་ལས་གྲུབ་པ། དྲུག་པ་ནི་རིན་ཆེན་གཉིས་པ་ལས་
གྲུབ་པ། བདུན་པ་ནི་རིན་ཆེན་དང་པོ་ལས་གྲུབ་པ་བཅས་ཀྱི་ཐོག ཁང་བཟང་དེ་
དག་སོ་སོའི་ནང་དར་གོས་དང་གསེར་དངུལ་གྱི་སྤྱོད་ཆས་རིགས་རྒྱས་སྤྲོས་ཤིན་ཏུ་
ཆེ་བ་སྒྲིག་གཤོམ་བྱས་ཤིང༌། རྒྱལ་པོས་སྲས་མོ་པེ་ཏེ་ལུན་དེ་ཉིད་ཁང་བཟང་སྟར་
པ་བདུན་པོ་དེ་དག་ནང་ལོ་རེར་འཁོར་འགྲོས་ཀྱིས་སྤྲོ་བཞུགས་གནང་དགོས་པའི་
བཀའ་སྒོ་མཛད། སྲས་མོ་པེ་ཏེ་ལུན་གྱི་མཛེས་སྡུག་ཕྱོགས་བཞིའི་རྒྱལ་ཁམས་ཡོངས་
ལ་འབྲུག་ལྟར་གྲགས་པས་སྲས་མོ་དེ་རང་གི་བཙུན་མོའི་གོ་སྐལ་དུ་རེ་བའི་རྒྱལ་སྲས་
དང་མི་དྲག་གི་སྲས་ཆུང་ཚོང་འདུས་ཀྱི་མགྲོན་པོ་ལྟ་བུ་ཚང་ཁ་ཤིག་ཤིག་ཡོད་པས་
ན། རྒྱལ་པོས་སྲས་མོར་དེ་སྐོར་བློ་བབ་ཇི་ཡོད་བཀའ་འདྲི་གནང་བའི་ལན་དུ་སྲས་
མོས། ཀྱེ། ཡབ་ཆེན་རྒྱལ་པོ་མཁྱེན། བདག་ནི་རྒྱལ་པོའི་སྲས་མོ་ཡིན་པས་ས་སྟེང་
སྐྱེ་བོ་རྣམས་རང་གི་དབང་འོག་ཏུ་བསྡུ་བར་བྱེད་པའི་བྱེད་པོ་ཞིག་ཡིན་པ་ལས་རང་
ཉིད་གཞན་དབང་དུ་གྱུར་མི་འདོད་ན། གཉེན་སྒྲིག་བྱེད་རྒྱུའི་བློ་སྔར་ནས་མེད་ཅེས་
བརྗོད་ནས་ཡབ་ཀྱི་བཀའ་ལྡོགག འོན་ཀྱང་སྲས་མོ་དེ་སློང་མཁན་ཇེ་མང་ཇེ་མང་དུ་
སོང་ནས་ཉེ་འབྲེལ་རྒྱལ་ཁབ་ཁག་གི་རྒྱལ་སྲས་དང་སྡེ་དཔོན་མི་དྲག་མང་པོས་རྩ་
ཆེའི་འབུལ་སྐྱེས་དང་སྲིད་ན་དཀོན་པའི་གནའ་རྫས་སོགས་རྒྱལ་པོ་ཡན་ཡུར་ལ་ཕུལ་
ནས་ཁོང་གི་སྲས་མོ་བག་མར་ལེན་རྒྱུའི་རེ་བ་བྱེད་མཁན་གཅིག་མཇུག་གཉིས་མཐུད་
དུ་བྱུང་བ་ན། རྒྱལ་པོ་ཡན་ཡུར་གྱིས་དེ་དོན་རང་གི་བུ་མོར་གྲོས་འདྲི་ཐེངས་མང་
བྱས་ཀྱང་བུ་མོས་འདོད་མཐུན་མ་བྱས་སྟབས་དོན་འབྲས་གང་ཡང་མ་བྱུང་བའི་ཐོག་
སྐབས་རེ་ཚིག་ངན་རེ་ཟུང་ཀྱང་ཐོན། མཐའ་མཇུག་སྲས་མོ་ཁོང་ཁྲོ་ལངས་ནས། ཀྱེ།
ཡབ་ཆེན་རྒྱལ་པོ་མཁྱེན། ་ནས་བཟུང་ཁྱེད་ཀྱིས་ཁོ་མོར་གཉེན་སྒྲིག་བྱེད་དགོས་
སྐོར་གསུངས་ན། བབདག་ནི་ཁྱིམ་གྱི་སྒོ་བཅད་དེ་རལ་གྲིའི་ཡུ་བ་ས་ལ་བཙུགས་ནས་
དེ་ཐོག་ཏུ་ལྕེབས་རྒྱུ་ཡིན་ཞེས་བརྗོད།
གཏམ་དེ་ཐོས་མ་ཐག་རྒྱལ་པོ་རེ་ཞིག་བཞིན་རས་རྫ་རི་ཉིལ་བ་ལྟར་དུ་གྱུར་
ནས་ད་ནི་སྲས་མོས་རང་སྲོག་རང་གིས་ལྕེབས་པར་དོགས་པའི་སྡུག་བསྔལ་དང་ཕ་
རོལ་རྒྱས་སྲས་དང་སྡེ་དཔོན་མི་དྲག་རྣམས་ཀྱི་གཉེན་སློང་གི་རེ་བར་ལན་བརྡ་ཇི་
ལྟར་བྱེད་དགོས་མིན་ཐེ་ཚོམ་མ་ཆོད་པར་ཐུགས་སུ་དངངས་ཚབ་མེ་ལྟར་འབར་ནས་
རེ་ཞིག་ཅི་བྱ་གཏོལ་མེད་དུ་གྱར། དེ་ནས་ཡུད་ཙམ་སོང་བ་ན་རྒྱལ་པོ་ན་རེ། དེ་
ལྟར་ཁྱོད་གཉེན་སྒྲིག་བྱེད་འདོད་མེད་ན་ངས་ཁྱོད་ཁྱིམ་སྦུག་ཏུ་བཅུག་ནས་ཕྱི་ཐོན་
བྱེད་འཇུག་རྒྱུ་མིན། ཞེས་གསུངས་ནས་དེ་མ་ཐག་སྲས་མོ་ཁྱིམ་སྦུག་ཏུ་བཅུག་ཐོག
བྱ་ར་བ་ཞལ་ཏ་མ་རྒན་པ་བཅུ་ཆེད་འཛུགས་ཀྱིས་སྲས་མོ་ཕོ་བྲང་བདུན་པོ་དེའི་
རྒྱལ་སྒོ་ནས་ཕྱིར་ཐོན་མི་ཆོག་པའི་མངག་ཆ་མཛད་པ་དང་ཆབས་ཅིག་མཐའ་བཞིའི་
རྒྱལ་ཁག་གི་རྒྱལ་སྲས་རྣམས་ལ་སྲས་མོ་ཡིད་ཚུལ་བཞིན་དུ་མི་གནས་ན་བཅད་རྒྱར་
བཞག་ཡོད་པས་དགོངས་འགལ་མེད་པ་ཞུ་ཞེས་འཕྲིན་ཡིག་བསྐུར། དེ་ནས་འདྲེ་ཏེ་
ཧེ་ནེ་ཧྲུས་ལྷ་མོ་མཱ་ཡེ་མུ་ནེར་སྔོན་ལ་ཁྱེད་ང་དང་མཉམ་དུ་སྲས་མོ་པོ་ཏེ་ལུན་གྱི་
མཛེས་སྡུག་ལ་གཟིགས་པར་ཕེབས། དེ་ནས་ཁྱེད་ཀྱིས་ང་ལ་ཉེས་པ་བཏང་ནའང་
འདྲ། ཡང་ན་ང་འཛིན་བཟུང་བྱས་ནའང་འདྲ་ཁྱེད་ཀྱི་ཐུགས་འདོད་ལྟར་གྱིས། གང་
ལྟར་ང་འཆི་གསོན་གང་བྱེད་ཁྱེད་ཀྱི་ཕྱག་ལ་ཡོད་ཅེས་བརྗོད།
འདྲེ་ཏེ་ཧེ་ནེ་ཧྲུས་གཏམ་དེ་དག་བརྗོད་ཟིན་པ་ན་ཤོག་པ་བསྐུམས་མགོ་བོ་སྨད་
དེ་ལྷ་མོ་མཱ་ཡེ་མུ་ནེའི་བཀའ་བསྒུགས་ནས་བསྡད་པ་ན། མཱ་ཡེ་མུ་ནེ་ཧང་སང་ནས་
དགོད་ཤོར་བ་དང་སྦྲགས་འདྲེ་དེའི་གདོང་ལ་ཐུ་ལུད་གཅིག་བཏབ་ནས་སྨྲས་པར།
བུ་མོ་དེར་ཧ་ལས་རྒྱུ་ཅི་ཡོད། ངས་ཁྱོད་ལ་གཏམ་མཚར་པོ་ཅི་ཞིག་ཤོད་རྒྱུ་ཡོད་
དམ་བསམས་བྱུང་སྟེ། ཁྱོད་ཀྱི་མཚར་གཏམ་འདི་ཙམ་ཞིག་ཨེ་རེད། དོ་ནུབ་མཚན་མོ་
ངས་ཕོ་གཞོན་ཤིན་ཏུ་ཉམས་བཟང་ལྡན་པ་ཞིག་མཐོང་བྱུང་བ་དེ་ཁྱོད་ཀྱིས་མཐོང་ན་རྨི་
ལམ་ནང་དུའང་ཡིད་ཀྱི་བསྟན་པ་དབང་མེད་དུ་འཕྲོག་རྒྱུ་ངེས་གཏན་རེད་ཅེས་བརྗོད།
ཏེ་ཧེ་ནེ་ཧྲུས་གང་འདྲ་ཞིག་འདུག་གམ། ཞེས་དྲིས་པར་ལྷ་མོ་དེས་ཁྱོད་ཉོན་
ཅིག མི་དེར་བྱུང་བའི་ཆགས་སྒོ་དེ་ད་ལྟ་ཁྱོད་ཀྱིས་བརྗོད་པའི་བུ་མོ་དེར་བྱུང་བའི་
གནས་ཚུལ་ཧ་ཅང་འདྲ་པོ་འདུག ཕོ་གཞོན་དེ་ཡང་རང་གི་ཕས་ཁོ་ལ་གཉེན་སྒྲིག་
བྱེད་དགོས་ཚུལ་ཐེངས་མང་བརྗོད་ཀྱང་ཁོས་གཉེན་སྒྲིག་བྱེད་འདོད་མེད་ཚུལ་ཨུ་
ཚུགས་མཐར་སྐྱེལ་གྱིས་རང་གི་ཕའི་ངག་ལ་མ་ཉན་པར་བརྟེན། ཕ་དེ་ཁོང་ཁྲོ་ལངས་
ཏེ་ཕོ་གཞོན་དེ་སྒྱོགས་ཁང་ཡང་ཐོག་གི་མུན་ཁང་ནང་བཅུག དོ་ནུབ་ང་ཕྱི་ལ་ཐོན་ཡོང་
དུས་ཁོ་མུན་ཁང་དེའི་ནང་གཉིད་ལ་ཡུར་ནས་བསྡད་ཡོད་པ་མཐོང་བྱུང་ཞེས་བརྗོད།
ཏེ་ཧེ་ནེ་ཧྲུ་ན་རེ། བདག་གི་མགོན་མཁྱེན། ང་ཡང་ལྟ་ཙམ་བྱེད་ལ་ཁྲིད་པ་
གནང་དང་། ཕོ་གཞོན་དེ་སྲས་མོ་པེ་ཏེ་ལུན་ལས་མཛེས་པ་ཨེ་འདུག་ངས་ལྟ། ངའི་
སེམས་སུ་འཛམ་བུ་གླིང་གི་མགོ་ནག་མི་ཡི་ཁྲོད་དུ་བུ་མོ་དེའི་མཛེས་སྡུག་ལ་འགྲན་
ཐུབ་པའི་མི་མེད་པར་སྙམ།
ལྷ་མོ་ན་རེ། འདྲེ་ངན་ཁྱོད་རྫུན་མ་མང༌། འཛམ་བུ་གླིང་འདིའི་ཐོག་ཕོ་གཞོན་
དེའི་མཛེས་ཉམས་ལ་འགྲན་ནུས་པའི་མི་གཅིག་ཀྱང་མེད་ཅེས་བརྗོད།
ཏེ་ཧེ་ནེ་ཧྥུ་ན་རེ། ཨཱ་ལཱ་ཚད་བཙུགས། མགོན་ཁྱེད་ཕེབས་དང་། ངེད་གཉིས་
སྔོན་ལ་སྲས་མོ་པེ་ཏེ་ལུན་ལ་གཟིགས་པར་ཕེབས། དེ་ནས་ཁྱེད་ཀྱིས་གསུངས་པའི་
ཕོ་གཞོན་དེར་གཟིགས་པར་ཕེབས་ན་ཇི་ལྟར།
ལྷ་མོ་ན་རེ། གཡོ་སྒྱུའི་དྲན་འཕྲུལ་ཆེ་བའི་འདྲེ་ངན་ཁྱོད་འདི་འདྲ་མ་བྱས་ན་
མི་འགྲིག་གམ། ང་ནི་ཁྱོད་མཉམ་དུ་བུ་མོ་དེར་ལྟ་བར་འགྲོ་འདོད་མེད་ལ་ཁྱོད་
ཀྱང་ང་མཉམ་དུ་ཕོ་གཞོན་མཛེས་སྡུག་ཅན་དེར་ལྟ་བར་ཁྲིད་རྒྱུ་མིན། དེ་ལས་སྔོན་
ལ་ངེད་གཉིས་སུ་བདེན་རྒྱལ་ཕམ་གཅོད་པའི་རྒྱན་ཞིག་བཞག་ན་གང་འདྲ་འདུག
ཁྱོད་ཀྱིས་མཐོང་བའི་བུ་མོ་དེ་ངས་བརྗོད་པའི་ཕོ་གཞོན་་་དེ་ལས་མཚར་བ་འདུག་ན་
ཁྱོད་བརྒྱལ་བ་དང་ང་ཕམ་པ་ཡིན། གལ་ཏེ་ངས་མཐོང་བའི་ཕོ་གཞོན་དེ་ཁྱོད་ཀྱིས་
བརྗོད་པའི་བུ་མོ་དེ་ལས་མཛེས་པ་འདུག་ན་ང་བརྒྱལ་ནས་ཁྱོད་ཕམ་པ་ཡིན།
ཏེ་ཧེ་ནེ་ཧྲུ་ན་རེ། ལེགས་སོ་ལེགས་སོ། །ཤིན་ཏུ་ལེགས་སོ། །མགོན་ཁྱེད་ཀྱིས་
གང་གསུངས་པ་དེ་རང་ལ་ཁོ་བོ་སེམས་ནས་མོས་སོ། །ད་ནི་ངེད་གཉིས་མགྱོགས་པོ་
གླིང་ཕྲན་དེར་འཕུར་འགྲོ།
ལྷ་མོ་ན་རེ། དེ་འདྲ་མི་བྱེད། ཁ་གདོང་གི་ཁྲོན་པ་བཞག་ནས་ཐག་རིང་གི་
གཙང་ཆུ་འདྲེན་དགོས་དོན་མེད། ངེད་གཉིས་སྔོན་ལ་གཤམ་འོག་དེ་གར་ཡོད་པའི་
ཕོ་གཞོན་དེར་ལྟ་བར་འགྲོ། དེ་ནས་བུ་མོ་དེར་ལྟ་བར་ཕྱིན་ན་མི་འགྲིག་གམ།
ཏེ་ཧེ་ནེ་ཧྲུ་ན་རེ། ཁྱེད་ཀྱིས་གསུངས་པ་དེ་བཞིན་དུ་བྱེད་དོ།
དེ་ལྟར་ལྷ་མོ་མཱ་ཡེ་མུ་ནེ་དང་ཏེ་ཧེ་ནེ་ཧྲུ་གཉིས་གནམ་གུང་ནས་སྒྱོགས་ཁང་
ཡང་སྟེང་དུ་བབས་ནས་རྒྱལ་སྲས་ཀ་མེ་ལུའི་གཟིམ་ཁྲིའི་འགྲམ་དུ་ཡོང་བ་དང་།
ལྷ་མོ་མཱ་ཡེ་མུ་ནེས་རྒྱལ་སྲས་ཀྱི་གཟིམ་ཆས་མར་ཙམ་བཤུས་པ་ན། ན་གཞོན་དེའི་
མཛེས་ཉམས་ལྡན་པའི་བཞིན་རས་ཀྱི་དཀྱིལ་འཁོར་ཁོང་གཉིས་པོའི་མདུན་དུ་འཆར།
ད་འདྲེ་ངན་ཁྱོད་ཡིད་རྣལ་དུ་ཕབ་ནས་ལྟོས་ཤིག ཏེ་ཧེ་ནེ་ཧྲུས་ན་གཞོན་དེར་ཡུད་
ཙམ་བལྟས་རྗེས་མགོ་བོ་ཇོག་ཇོག་བྱས་ནས་སྨྲས་པར། ཨཱ་ལཱ་ཚད་བཙུགས། ངས་
མགོན་ཁྱེད་ལ་དགོངས་དག་ཐུགས་བདེན་ཞུ་རྒྱུ་ཡིན། ལར་ན་གཞོན་དེ་ངས་མཐོང་
བའི་བུ་མོ་མཛེས་མ་དེ་དང་ཁྱད་པར་སྤུ་ཙམ་མི་འདུག གཞོན་ནུ་དེ་གཉིས་ལུག་
ཀོང་གཅིག་ནས་ཐོན་པ་ལྟ་བུ་ཞིག་འདུག་ཅེས་བརྗོད།
ཏེ་ཧེ་ནེ་ཧྲུའི་གཏམ་དེ་ཐོས་མ་ཐག་མཱ་ཡེ་མུ་ནེ་རབ་ཏུ་ཁྲོས་ནས་ཁོ་ལ་ཤོག་ལྕག་
ཅིག་བརྒྱབ་ནས་དེ་གར་གསོད་གྲབས་བྱས། ལྷ་མོ་དེས་འདྲེ་ངན་ཁྱོད་འཕྲལ་དུ་སོང་
ནས་བུ་མོ་དེ་འདིར་ཁྲིད་དེ་ཁོང་གཉིས་སུ་མཛེས་ལྟ་དགོས། ཁྱོད་ཀྱིས་དེ་ལྟར་མ་
བྱས་ན་ངས་ཁྱོད་ཀྱི་ལུས་པོ་མེར་སྲེག་གཏོང༌། ཐལ་བ་རྣམས་མྱ་ངམ་ཐང་དུ་སྟོར་
ནས་སྐྱེ་བོ་རྣམས་ལ་བསླབ་བྱའི་ཚུལ་དུ་ཁྱོད་ཀྱི་མིང་ངན་པ་ས་སྟེང་དུ་ཁྱབ་པ་ཞིག་
བཟོ་རྒྱུ་ཡིན་ཞེས་བརྗོད།
བདག་གི་མགོན་མཁྱེན་ནོ། །ཁོ་བོས་ཁྱེད་ཀྱི་བཀའ་བཞིན་ཞུའོ། །གང་ལྟར་བུ་མོ་
དེ་ནི་འཇིག་རྟེན་འདི་ན་མཛེས་པའི་ཕུལ་དུ་བྱུང་བ་འདུག་ཅེས་བརྗོད།
འདྲེ་ཏེ་ཨེ་ནེ་ཧྲུས་དེ་མར་སྒྱོགས་སྟེགས་ཀྱི་ཕྱོགས་སུ་འཕུར་སོང་བ་ན། མཱ་ཡེ་
མུ་ནེ་ཡང་ཁོའི་ཕྱི་བཞིན་འཕུར་ནས་བྱ་ར་བྱས། དེ་ལྟར་ཡུད་ཙམ་འཕུར་ནས་ཁོང་
གཉིས་ཀ་རྒྱལ་པོ་ཡན་ཡུར་གྱི་ཕོ་བྲང་དུ་སླེབས་མཚམས་དེ་གར་གཉིད་དུ་ཡུར་བའི་
སྲས་མོ་པོ་ཏེ་ལུན་བཀྱག སྲས་མོ་དེ་ནི་ཡུལ་པེན་ཏུ་ཀེ་ནས་ཐོན་པའི་མེ་ཏོག་ཕར་
ཆིན་བརྒྱབ་པའི་ཉལ་གོས་ཤིག་མནབས་ཤིང༌། ཕར་ལྟ་བའི་ཚེ་ན་གཟུགས་མཛེས་
ཤིང་ལྟ་ན་སྡུག་པ་ཞིག་སྣང་། དེའི་ཚེ་ན་ཏེ་ཧེ་ནེ་ཧྲུ་དང་མཱ་ཡེ་མུ་ནེ་གཉིས་པོས་
བུ་མོ་དེ་སྒྱོགས་སྟེགས་ཁང་བུ་དེའི་ནང་འཁུར་ཡོང་ནས་ཁྲི་སྲས་ཀ་མེ་ལུའི་འགྲམ་
དུ་བཞག་པ་ན་གཞོན་ནུ་དེ་གཉིས་ནི་མཛེས་སྡུག་ཡིད་དུ་འོང་བའི་ན་གཞོན་མཚེ་
མ་ལྟ་བུ་ཞིག་གམ། ཡང་ན་གཅེན་གཅུང་ལྟ་བུ་ཞིག་ཏུ་སྣང༌། ཏེ་ཧེ་ནེ་ཧྲུ་དང་མཱ་
ཡེ་མུ་ནེ་གཉིས་པོས་གཞོན་ནུ་དེ་གཉིས་ལ་ཞིབ་པར་བལྟས་རྗེས་ཏེ་ཧེ་ནེ་ཧྲུས་སྨྲས་
པར། ཨཱ་ལཱ་ཚད་བཙུགས། མགོན་ཁྱེད་གཟིགས་དང་། ཁོ་བོས་བལྟས་ན་ཕལ་ཆེར་
སྲས་མོ་དེ་མཛེས་པར་མཐོང་ཞེས་བརྗོད་པ་ན། འདྲེ་དེས་བཤད་པར་མཱ་ཡེ་མུ་ནེ་
འདོད་པ་མ་བྱུང་བར་ངས་བལྟས་ན་རྒྱལ་སྲས་དེ་མཚར་བ་འདུག འདྲེ་ངན་ཁྱོད་
ཀྱི་འདྲེན་བྱེད་ཟུང་ལོང་བ་མ་ཡིན་ནམ། ཁྱོད་ཀྱིས་སུ་མཛེས་ལྟ་མི་ཤེས་སམ། ཁྱོད་
ཀྱིས་མིག་མདུན་གྱི་དོན་ངོ་མ་དེ་རྩིས་མེད་གཏོང་བ་མིན་ནམ། ཁྱོད་ཀྱིས་གཞོན་ནུ་
འདིའི་མཚར་སྡུག་ལྡན་པའི་བཞིན་རས་དང་གཟུགས་བཟང་པོ་འདི་ལ་ལྟ་མི་ཤེས་པ་
ཨེ་རེད་ཅེས་བརྗོད།
དེ་ལྟར་ཏེ་ཧེ་ནེ་ཧྲུ་དང་མཱ་ཡེ་མུ་ནེ་གཉིས་རང་འདོད་ཞེ་འཛིན་གྱིས་ཕན་ཚུན་
ང་བདེན་ཁོ་བདེན་གྱི་རྩོད་གླེང་དྲག་པོ་བྱས། ལྷ་མོ་མཱ་ཡེ་མུ་ནེ་ཁོང་ཁྲོ་མེ་ལྟར་
འབར་ནས་ཏེ་ཧེ་ནེ་ཧྲུ་བརྡུང་ལ་ཁད་ཅིག་བྱས་པ་ན། ཏེ་ཧེ་ནེ་ཧྲུའི་སེམས་ལ་ད་
ཡག་མ་སོང་སྙམ་ནས་དེ་མར་མགོ་སྒུར་པུས་བཙུགས་ཀྱིས་ཁ་སྙན་ངོ་བསྟོད་ཀྱི་སྐད་
ཆ་ཇི་སྙེད་ཅིག་བཤད་ཐར། ཁོས་ངེད་གཉིས་དཔང་མི་ཞིག་བཙལ་ནས་དེ་ལ་ཤན་
འབྱེད་བྱེད་བཅུག་ན་མི་ལེགས་སམ་ཞེས་བརྗོད་པ་ན། མཱ་ཡེ་མུ་ནེས་དེ་རང་ཆོག་
ཅེས་བརྗོད་པ་དང་སྦྲགས་ལག་མཐིལ་ས་ལ་བརྡབས་པ་ན་དེ་མར་སྟོད་སྒུར་སྒུར།
གདོང་རིང་བ། མིག་ཆུང་བ། མགོ་བོར་རྭ་ཅོ་བདུན་ཡོད་པ། ལུས་པོ་ཡོངས་ལ་
རྨ་ཤུས་ཁེངས་པ། སྐྲ་རིང་བ། ལག་དུག་ཤིང་གི་ཡལ་ག་འདྲ་བ། རྐང་པ་གྲུ་དར་
གྱི་རྒྱུག་པ་འདྲ་བ། སེང་སྡེར་བོང་སུག་ཅན། སྐྲ་ལོ་འཛིངས་ཤིང་ངོ་གདོང་བཙོག་
པ། མདོག་ཉེས་ལ་ཞེད་སྐྲག་ཆེ་བའི་འདྲེ་གདུག་པ་ཅན་ཞིག་ཐོན། འདྲེ་དེས་ལྷ་མོ་
མཱ་ཡེ་མུ་ནེ་མཐོང་མ་ཐག་པུས་མོ་བཙུགས་ནས་ས་ཐོག་ཏུ་འོ་ཞིག་སྦྱར་རྗེས་འདར་
སིག་སིག་ངང་ས་ལས་ལངས་ཏེ་སྨྲས་པར། ལྷ་ཆེན་རྒྱལ་པོའི་སྲས་མོ། བདག་གི་
མགོན། ཁྱེད་ལ་བཀའ་འདྲི་གནང་རྒྱུ་ཅི་ཡོད་ཅེས་དྲིས།
ཀ་ཧྲེ་ཀ་ཧྲེ། ང་དང་འདྲེ་ངན་ཏེ་ཧེ་ནེ་ཧྲུ་འདི་དོན་ཞིག་གི་སྐོར་ལ་རྩོད་པ་
བྱུང་བས་ཁྱོད་ཀྱིས་དཔང་པོ་བྱེད་དགོས། ཞེས་བརྗོད་ནས་རང་དང་ཏེ་ཧེ་ནེ་ཧྲུའི་
དབར་རྩོད་གླེང་ཡོང་ལུགས་ཡོང་རྐྱེན་འགོ་ནས་མཇུག་བར་ཁོ་ལ་ཚར་གཅིག་བཤད།
ཀ་ཧྲེ་ཀ་ཧྲེས་ཁྲི་སྲས་ཀ་མེ་ལུ་དང་སྲས་མོ་པེ་ཏེ་ལུན་སོ་སོར་ཞིབ་པར་བལྟས་རྗེས་
ཁོའི་སྣང་བར་གཞོན་ནུ་འདི་གཉིས་ཀྱི་མཛེས་སྡུག་ལ་མི་མཚུངས་པའི་ཆ་ཙམ་ཡང་
མེད་པར་སྙམ་ཞིང་། མཚར་སྡུག་ལང་ཚོའི་དཔལ་འབར་བའི་གཞོན་ནུ་འདི་ལྟ་བུ་
མཐོང་དུས་ཧང་སང་ནས་སྨྲས་པར། དཀོན་མཆོག་མཁྱེན། ཁྱེད་གཉིས་ཀྱིས་ང་ལ་
འཁྱོག་ཚིག་མེད་པའི་གཏམ་དྲང་པོ་བརྗོད་དགོས་ཟེར་ན་གཞོན་ནུ་ཕོ་མོ་འདི་གཉིས་
ཀྱི་མཛེས་སྡུག་ནི་མི་གཅིག་ལ་བལྟས་པ་ལྟ་བུ་ཞིག་ལས་མི་མཐུན་པའི་ཁྱད་པར་ཏིལ་
འབྲུ་ཙམ་ཡང་མི་འདུག་ཅེས་བརྗོད།
      
      ཀ་མེ་ལུ་དང་པེ་ཏེ་ལུན།

ཀ་ཧྲེ་ཀ་ཧྲེའི་གཏམ་དེ་ཉན་རྗེས་མཱ་ཡེ་མུ་ནེས་བདེན་ནམ། ཁྱོད་ཀྱི་གཏམ་
དེ་བདེན་ནམ། ཞེས་བརྗོད་པ་དང་ཏེ་ཧེ་ནེ་ཧྲུས་ང་ཡང་ཁོས་བཤད་པ་དེ་ལ་མོས་
སོང་། ང་ཚོས་གཞོན་ནུ་ཕོ་མོ་འདི་གཉིས་ཁྱིམ་ཐབ་ཏུ་གྱུར་ཐབས་བྱས་ན་མི་ལེགས་
སམ་ཞེས་བརྗོད། དུས་དེ་ཤེད་ན་ཁྲི་སྲས་ཀ་མེ་ལུ་རབ་རིབ་གཉིད་ལས་དྭངས་ཤིང༌།
གཉིད་གུང་དུ་ཡབ་རྒྱལ་པོས་ཁོང་ལ་ཡིད་འོང་གཞོན་ནུ་མ་ཤིན་ཏུ་མཛེས་པ་ཞིག་
ཆུང་མར་བསུས་པ་རྨིས་ཤིང་། ད་ཆ་གཉིད་ལས་བསད་དུས་སྲས་མོ་པེ་ཏེ་ལུན་རང་
གི་འགྲམ་དུ་གཉིད་ལ་ཡུར་ནས་བསྡད་ཡོད་པ་མཐོང་བ་ན། ཁོང་གིས་གཞོན་ནུ་མ་
བྲང་ནང་དུ་སླེབས་པ་དང་གཞོན་ནུ་མ་དེ་སྔར་གྱི་ཉལ་ཁྲི་དེའི་ཐོག་སྔར་རྒྱུན་བཞིན་
བཞག་རྗེས་ཁོང་གཉིས་པོ་རང་རང་གི་གནས་སུ་ལོག
     
     ཀ་མེ་ལུ་དང་འཁོར་གཡོག

ཕྱི་ཉིན་ཞོགས་པ་ཀ་མེ་ལུ་གཉིད་ལས་བསད་སྐབས་གཞོན་ནུ་མ་དེའི་གྲིབ་མ་
ཙམ་ཡང་མཐོང་རྒྱུ་མེད་པས། སེམས་སུ་འདི་འདྲ་ཅི་ཡིན། ཡབ་རྒྱལ་པོས་གཞོན་
ནུ་མ་དེ་བདག་གི་ཆུང་མར་ལེན་འདོད་ཀྱིས་གསང་སྟབས་ངང་མོ་འཁྲིད་སོང་བ་
མིན་ནམ། དེ་ནི་ཁོ་བོས་གཉེན་སྒྲིག་བྱེད་རྒྱུར་བློ་ཁ་ཕྱོགས་ཡོང་སྙམ་པའི་དགོངས་
པ་ཡིན་པར་ངེས་སོ་ཞེས་ཆིག་ལབ་བརྒྱབ། དེ་ནས་ཁྲི་སྲས་ཀ་མེ་ལུས་སྐད་ཤུགས་
ཆེན་པོས་ཁོ་རེ་ཟལ་ཕུག་མགྱོགས་པོ་ལོངས་ཤོག་ཅེས་བོས།
གཡོག་པོ་དེ་གཉིད་རབ་རིབ་ཀྱི་ཁྲོད་ནས་ཧོབ་ལངས་བརྒྱབ་སྟེ་རྟབ་རྟབ་པོར་
དུང་བན་དང་ཁྲུས་བུམ་བླངས་ནས་སྦྱིན་བདག་ལ་ཁྲུས་ཆུ་བསྐྱལ། ཀ་མེ་ལུ་ཡིས་ཁ་
ངོ་བཀྲུས་རྗེས་ཞོགས་པའི་ཕྱག་འཚལ་བརྒྱབ། གཡོག་དེས་འགྲམ་དུ་བསྡད་ནས་སྲི་
ཞུ་རྣམ་པར་དག་པ་བྱས། ཀ་མེ་ལུ་ན་རེ། ཁོ་རེ་ཟལ་ཕུག གཞོན་ནུ་མ་དེ་གང་དུ་
སོང་ལགས་སམ་ཞེས་དྲིས།
གཡོག་དེ་ནི་རང་གི་སྦྱིན་བདག་གིས་ཅི་ཟེར་ཆ་མ་གཏོགས་པར་ཁྱེད་ཅི་གསུང་
བ་ཡིན། གཞོན་ནུ་མ་གང་ནས་ཡོང་བ་ཡིན་ཞེས་བརྗོད།
ཀ་མེ་ལུ་ན་རེ། གདང་ནུབ་འདི་གར་ཞག་སྡོད་བྱེད་མཁན་གཞོན་ནུ་མ་དེ་ཟེར་
བ་ཡིན་ཞེས་བརྗོད།
གཡོག་ན་རེ། རྒྱལ་སྲས་མཁྱེན། གདང་ནུབ་གཟིམ་ཆུང་གི་སྒོ་བཅད་རྗེས་ཁོ་བོ་
སྒོ་འགྲམ་དུ་ཉལ་ནས་བསྡད་ཡོད་པས། གཞོན་ནུ་མ་ལྟ་བཞག་མི་ཡི་གྲིབ་མ་ཙམ་ཡང་
ཡོང་ས་མེད་པ་ཁོ་བོས་དཀོན་མཆོག་དཔང་དུ་བཙུགས་ཆོག་པ་ཡོད་ཅེས་བརྗོད།
ཀ་མེ་ལུ་ན་རེ། གཡོག་ངན་ཁྱོད་རྫུན་མ་ཤོད། ཁྱོད་ཀྱིས་བདག་ལ་མགོ་སྐོར་
གཏོང་བ་ཨེ་ཡིན། གཞོན་ནུ་མ་གང་དུ་སོང་། ཁོང་སུ་ཞིག་གིས་ཁྲིད་སོང་བ་ཡིན་
ནམ། ཁྱོད་ཀྱིས་བདག་ལ་དྲང་པོ་མི་ཤོད་པ་ཅི་ཡིན། ཞེས་དྲིས།
གཡོག་དེས་རྟབ་རྟབ་པོར་སྨྲས་པར། རྒྱལ་སྲས་མཁྱེན། གདང་ནུབ་སྐྱེ་བོ་ཕོ་
མོ་སུ་འདྲ་ཞིག་ཀྱང་འདིར་ཡོང་བ་མཐོང་མ་བྱུང་ཞེས་བརྗོད།
ཀ་མེ་ལུ་ཐུགས་རབ་ཏུ་ཁྲོས་ཏེ་སྨྲས་པར། གཡོག་ངན་སྡུག་རོ་ཁྱོད། ཡབ་
ཆེན་རྒྱལ་པོས་ཁྱོད་ཀྱིས་བདག་ལ་སྲི་ཞུ་འདི་ལྟར་བྱེད་དགོས་པའི་མངག་གདམས་
གནང་ཡོད་དམ། ཞེས་བརྗོད་མུར་ཁོའི་བྲང་ནས་བསྡུས་ཏེ་སྐམ་བརྡུང་ཚོད་མེད་
བཏང་བ་ན། ཁོ་ནི་ཤི་ལ་ཁད་དུ་གྱུར་བས་ཀ་མེ་ལུས་ཁོའི་ལུས་ཁྲོན་སྐྱོག་གི་ཐི་གུས་
བསྡམས་རྗེས་ཁྲོན་པའི་ནང་དུ་བཏབ། སྐབས་དེར་ནམ་ཟླ་དགུན་ཁར་སོང་གཤིས།
གཡོག་དེ་འཁྱག་རིས་ཀྱིས་ཤི་ལ་ཁད་དུ་གྱུར་བ་ན་ཀ་མེ་ལུས་ཁོ་ཆུ་ནང་ནས་བཏོན་
ཏེ་ཅུང་གསོ་བར་བྱས་མཚམས་སླར་ཡང་ཁྲོན་པའི་ནང་བཏབ། དེ་ལྟར་ལན་འགའ་
བྱས་པས་གཡོག་དེ་ནི་འདི་ལྟ་བུའི་མནར་གཅོད་མི་བཟོད་པར་ངུ་ངག་དིར་དིར་དུ་
རྒྱལ་སྲས་ཆེན་པོ། བདག་གི་ཚེ་སྲོག་གཏོང་རོགས་མཛོད་ཅིག་ཅེས་སྡུག་སྐད་དྲག་
པོ་ཤོར། འོན་ཀྱང་ཀ་མེ་ལུ་ནི་ཇི་མི་སྙམ་པར་གཡོག་ངན་ཁྱོད་དྲང་པོ་མི་ཤོད་པ་ཅི་
ཡིན། གཞོན་ནུ་མ་དེ་གང་དུ་སོང་བ་ཡིན་ནམ། བུ་མོ་དེ་སུ་ཞིག་གིས་ཁྲིད་སོང་བ་
ཡིན། ཁྱོད་ཀྱིས་བདག་ལ་དྲང་པོ་མི་ཤོད་ན་ཁྱོད་ཁྲོན་པ་འདི་ནང་ནས་འདོན་རྒྱུ་
མིན་ཞེས་བརྗོད།
གཡོག་དེ་ནི་གསོན་པའི་རེ་བ་བྲལ་སོང་སྙམ་པས་གཏམ་གྱི་མཐའ་མ་རྫུན་ལ་
ཐུག་སྟེ་སྨྲས་པར། སྲས་ཆུང་མཁྱེན། ཁྱེད་ཀྱིས་བདག་ཡར་འདོན་པར་མཛོད་ཅིག
ཁོ་བོས་ཁྱེད་ལ་དྲང་པོའི་གཏམ་ཞུའོ། ། ཞེས་རྫུན་སྨྲས་པ་ན་ཀ་མེ་ལུས་ད་གཟོད་ཁོ་
ཁྲོན་པའི་ནང་ནས་ཕྱིར་བཏོན།། གཡོག་དེ་ནི་དང་ཐོག་ཉེས་བརྡུང་དྲག་པོས་བཙེས་
ཤིང་། དེ་ནས་མནར་གཅོད་ཚད་མེད་མྱང་བའི་སྡུག་བསྔལ་དང་འཇིགས་སྣང་
གིས་བླ་ཆད་པ་ལྟ་བུར་གྱུར། ཁོའི་གྱོན་པ་ཐམས་ཅད་ཆུ་ཡིས་བརླན་ཞིང་ལུས་པོ་
ཡོངས་རྫོགས་འདམ་རྫབ་ལྗན་ལྗིན་གྱིས་སྦགས་ཏེ་ལུས་ནས་ཆུ་ཡི་རལ་པ་ཉིལ་ཉིལ་
དུ་འཛག་པ་ཆར་དྲག་པོས་བརྡུངས་པའི་ཁྱི་རྒན་ལྟར་གྲང་རེག་གིས་མི་བཟོད་པའི་
འདར་འཁྲུག་གིས་ཚུགས་མི་ཐུབ་པའི་ཁར་ཁ་ཡི་སོ་ཡང་བུད་ཅིང༌། ངོ་གདོང་ཐམས་
ཅད་བརྡུངས་པའི་རྨ་དང་མི་གཙང་བའི་འདམ་གྱིས་སྦགས་པས་ཤིན་ཏུ་ཉམས་མི་
དགའ་བ་ཞིག་ཏུ་གྱུར། ཁོ་ཁྲོན་པ་ལས་ཕྱིར་ཐོན་པ་དང་རང་སར་ཉལ་ནས་ལུས་
འགུལ་ཙམ་ཡང་བྱེད་མི་ཐུབ་པར་གྱུར། ཡ་ང་བའི་ཚུལ་འདི་མཐོང་བ་ན་ཀ་མེ་ལུ་
ནི་སྙིང་རྗེའི་བསམ་པ་དབང་མེད་དུ་ཤར། ཡུད་ཙམ་སོང་བ་ན་གཡོག་དེས་སྲས་སྐུ་
ཞབས་མཁྱེན། ཁོ་བོས་གོས་རློན་པ་འདི་རྣམས་ཕུད་དེ་གོས་གཞན་ཞིག་བརྗེས་ནས་
མྱུར་བར་ཁྱེད་ལ་གནས་ཚུལ་ངོ་མ་ཞུ་བར་ཡོང་ཆོག་པའི་གནང་བ་སྩོལ་ཅིག་ཅེས་ཞུ་
བ་ནན་གྱིས་ཕུལ།
ཀ་མེ་ལུ་ན་རེ། གཡོག་ངན་ཁྱོད་པུར་སྒམ་མིག་གིས་མ་མཐོང་ན་མིག་ཆུ་མི་
གཏོང་བ་ཨེ་ཡིན། ཁོ་བོས་ཁྱོད་ཀྱི་ལུས་ལ་ཙ་ར་མ་སྤྱད་ན་ཁྱོད་ཀྱིས་དྲང་པོ་མི་ཤོད།
ད་ནི་ཁྱོད་ཇི་ལྟར་བྱེད། ཁྱོད་གྱོན་པ་བརྗེ་དགོས་ན་བརྗེ་ལ་སོང༌། གྱོན་པ་བརྗེས་
ནས་མྱུར་བར་བདག་ལ་གཡོ་ལྷད་མེད་པའི་གཏམ་དྲང་པོ་ཤོད་ལ་ཤོག་ཅེས་བརྗོད།
གཡོག་དེ་ནི་འཆི་ཁ་ལས་ཐར་བས་ཁོས་དེ་མར་སྒྱོགས་ཁང་ལས་ཕྱིར་ཐོན་
ཞིང་གོམ་ཚུགས་མ་ཐུབ་པར་ཁྱ་རེ་ཁྱོ་རེའི་ངང་ཕོ་བྲང་དུ་རྒྱལ་པོར་སྙན་གསེང་ཞུ་
བར་བསྐྱོད། སྐབས་དེར་རྒྱལ་པོ་ཧྲན་ལུ་མན་ནི་ཁྲི་སྟེང་དུ་བཞུགས་ནས་སྲིད་བློན་
དང་ལྷན་དུ་རྒྱལ་སྲས་ཀ་མེ་ལུའི་སྐོར་བཀའ་གྲོས་གནང་བཞིན་དུ་རྒྱལ་པོས་ཁོ་བོ་ནི་
རང་གི་བུ་ཀ་མེ་ལུའི་དོན་དུ་མཚན་མོའི་ཉལ་གཉིད་ཀྱང་ཀླད་ནས་མི་ཁུག་ལ། ཁོ་
པ་འདི་ལྟར་སྒྱོགས་ཁང་དུ་བཅུག་ཚེ་ནམ་ཞིག་བྱ་བ་ངན་པ་གང་ཡོང་ཆ་མ་མཆིས་
པས་བདག་ནི་བློ་གཡེང་ཆེ། ལར་ཁོ་པ་འདི་ལྟར་བཅུག་ནས་བཞག་ན་ཕན་པ་ཅི་
ཡོད་ཅེས་གསུངས་པ་ན། སྲིད་བློན་གྱིས་མི་དབང་ཆེན་པོ་ཐུགས་ཁྲལ་མི་མཛོད།
དཀོན་མཆོག་དཔང་འཛུགས་བྱ་བ་ངན་པ་ཡོང་མི་སྲིད། རྒྱལ་སྲས་ཁོང་ཟླ་གཅིག་
རིང་སྒྱོགས་ཁང་དུ་བཞག་ནས་སྦྱོང་བརྡར་སྤྲས་ན་ཡིད་ཞི་ཞིང་དུལ་བར་གྱུར་ནས་
གཤིས་བརྒྱུད་བཟང་པོ་ཞིག་ཆགས་སྲིད་ཅེས་བརྗོད།
རྒྱལ་བློན་གཉིས་བཀའ་གྲོས་མཛད་པའི་སྐབས་སུ་གློ་བུར་དུ་གཡོག་དེ་གཟིམ་
ཆུང་དུ་འཛུལ་བྱུང་བས་རྒྱལ་པོ་ཡང་ཐུགས་འདྲོག་པ་ཞིག་བྱུང༌། ཁོས་རྒྱལ་པོ་མི་
དབང་ཆེན་པོ་མཁྱེན། ཁྲི་སྲས་ཁོང་ཡིད་སྨྱོ་བླ་ཅན་དུ་གྱུར་ནས་བདག་ལ་བརྡུང་
རྫོག་དང་མནར་གཅོད་འདི་འདྲ་མཛད་བྱུང༌། ཁོང་གིས་མདང་ནུབ་གཞོན་ནུ་མ་
ཞིག་ཁོང་དང་མཉམ་དུ་ཡོད་པ་ད་ནང་རིག་རྒྱུ་མེད་པས། གཞོན་ནུ་མ་དེ་གང་དུ་
སྡོད་པ་དང་། ད་ཆ་གང་དུ་སོང་བ་བདག་ལ་བཀའ་རྩད་ཕེབས་པ་ཁོ་བོར་ཞུ་རྒྱུ་མ་
རྙེད། གང་ལགས་ཤེ་ན། ཁོ་བོ་ནི་སྒྱོགས་ཁང་གྱི་སྒོ་བཙན་པོར་བཅད་དེ་མཚན་གང་
སྒོ་འགྲམ་དུ་ཉལ་སྡོད་ཐོག ལྡེ་མིག་རང་གི་སྔས་འོག་ཏུ་བཅུག་སྟེ་ཞོགས་པ་ལངས་
རྗེས་གཞི་ནས་སྒོ་ཕྱེ་བ་ལས་མཚན་མོ་བྱ་བྱིའུ་ཙམ་ཡང་བཏང་ཤོར་མེད་པས་གཞོན་
ནུ་མ་གང་ནས་ཡོང་སྲིད་ཅེས་བརྗོད།
གཡོག་གི་གཏམ་དེ་ཐོས་པ་དང་རྒྱལ་པོ་ནི་བདག་གི་བུ་ཞེས་སྐད་ཆེན་པོ་ཤོར་
བ་དང་ཆབས་ཅིག་ཏུ་གནས་ཚུལ་ངན་པ་འདིའི་ཡོང་རྐྱེན་སྲིད་བློན་ལ་ཐུག་གཤིས།
རྒྱལ་པོ་ནི་ཁོ་ལ་རབ་ཏུ་ཁྲོས་ཏེ་ཁྱོད་ཁྲལ་དུ་སོང་ནས་བདག་གི་རིགས་མྱུག་ལ་གནས་
ཚུལ་བཟང་ཞན་ཇི་བྱུང་ཞིབ་པར་བརྟག་དགོས་ཞེས་བཀའ་ནན་དྲག་པོ་བསྩལ།

    ཀ་མེ་ལུ་དང་སྲིད་བློན།
 
སྲིད་བློན་དེ་རྒྱལ་པོའི་བཀའ་ཡི་འཇིགས་ཟིལ་མ་བཟོད་པར་རྟབ་རྟབ་པོར་
སོང་ནས་གཡོག་དང་མཉམ་དུ་སྒྱོགས་ཁང་དུ་ཀ་མེ་ལུའི་གནས་ཚུལ་བརྟག་པར་
བསྐྱོད། སྐབས་དེར་ཞོགས་པའི་ཉི་མ་ཤར་ཙམ་ཡིན་པས་སྲིད་བློན་མུན་ཁང་དུ་
སླེབས་དུས་ཀ་མེ་ལུ་ནི་རང་གི་མལ་ཁྲིའི་ཐོག་ཏུ་ཁུ་རན་གསུང་རབ་སྐྱོར་སྒང་
ཡིན། སྲིད་བློན་གྱིས་རྒྱལ་སྲས་ཀྱི་འགྲམ་དུ་བསྡད་ནས་སྨྲས་པར། རྒྱལ་སྲས་མཁྱེན།
གཡོག་འདིས་རྒྱལ་པོར་བཀྲ་མི་ཤིས་པའི་གནས་ཚུལ་སྙན་སེང་ཞུས་སོང་བས། རྒྱལ་
པོ་མི་དབང་ཆེན་པོ་ཐུགས་རབ་ཏུ་འཁྲུགས་ཏེ་ངེད་འདིར་གནས་ཚུལ་རྟོགས་པར་
གཏོང་གནང་མཛད་བྱུང་ཞེས་བརྗོད།
ཁྲི་སྲས་ན་རེ། གཡོག་འདིས་ཡབ་རྒྱལ་པོར་སྙན་ཕྲ་ཅི་ཞུས་སོང་ངམ། གཡོག་
ངན་འདིས་བདག་ལ་ཅ་ཟིང་ཚོད་མེད་བཟོས་བྱུང་ཞེས་བརྗོད།
སྲིད་བློན་ན་རེ། གཡོག་འདིས་མི་སྡུག་པའི་དངོས་ངན་བརྗེན་སྟོན་གྱིས་ཕོ་
བྲང་དུ་ཡོང་ནས་རྒྱལ་སྲས་ཁྱེད་དང་འབྲེལ་མེད་ཀྱི་གནས་ཚུལ་རྒྱལ་པོའི་སྙན་དུ་
སོལ་བ་མ་ཟད། ཁྱེད་ཀྱི་མཚན་དོན་དང་མི་མཚུངས་པའི་ཕྲ་མའི་ཚིག་གིས་བདག་
ཚོ་ཡང་མགོ་བསྐོར། འོན་ཀྱང་ད་ཆ་ཁྱེད་ནི་སྔར་རྒྱུན་ལྟར་ཐུགས་རིགས་གསལ་ལ་སྨྲ་
བརྗོད་བདེ་ཞིང་། སྐུ་ལ་ཉེ་ཞོ་མེད་པར་གཟི་བརྗིད་ཀྱི་དཔལ་འབར་བཞིན་འདུག་ན།
ཨཱ་ལཱ་ཐུགས་རྗེ་ཅན་གྱིས་གཟིགས་ནས་ཁྱེད་ཀྱི་སྐུ་ལ་བར་ཆད་མི་ཡོང་བ་ཤོག་ཅེས་བརྗོད།
ཀ་མེ་ལུ་ན་རེ། གཡོག་འདིས་ཁྱོད་ཚོར་དཀྲོག་རྐྱེན་གྱི་གཏམ་ཅི་ཞིག་བཤད་
བྱུང་ངམ་ཞེས་བརྗོད།
སྲིད་བློན་ན་རེ། གཡོག་ངན་འདིས་ཁྱེད་ཐུགས་རིག་འཆོལ་ནས་ཁྱེད་དང་
མཉམ་དུ་གཞོན་ནུ་མ་ཞིག་ཡོད་པ་དེ་གང་དུ་སོང་མིན་ཤོད་དགོས་ཚུལ་ཁོ་ལ་ཚ་
འདྲི་གནང་བ་མ་ཟད། ཁོ་པར་ཕྱག་འཇུག་གནང་ཚུལ་ཡང་གླེང་སོང་ཞེས་བརྗོད།
སྲིད་བློན་གྱི་གཏམ་དེ་ཐོས་པ་དང་ཀ་མེ་ལུ་ཐུགས་རབ་ཏུ་འཁྲུག་པས་སྲིད་
བློན་ལ་སྨྲས་པར། ཁྱོད་ཚོས་གཡོག་ངན་འདིར་དོན་དེ་བདག་ལ་གསང་དགོས་
པའི་མངག་ཆ་བྱས་ཏེ་མདང་ནུབ་ཁོ་བོ་དང་མཉམ་དུ་གནས་པའི་གཞོན་ནུ་མ་དེ་
གང་དུ་ཡོད་པ་བདག་ལ་ཤོད་དུ་མི་འཇུག་པར་ངེས། སྲིད་བློན་ཁྱོད་ནི་གཡོག་འདི་
བས་ཀྱང་བློ་རིག་གསལ་ཞིང་དོན་ལ་རྒོད་པས་ད་ནི་གཞོན་ནུ་མ་དེ་གང་དུ་སོང་བ་
ཁྱོད་ཀྱིས་བདག་ལ་ཤོད། གཞོན་ནུ་མ་དེ་མདང་ནུབ་ཁྱོད་ཚོས་ཁོ་བོའི་སྡོད་ཁང་དུ་
བསྐྱལ་བ་ཡིན་མོད། འོན་ཀྱང་ཁོ་བོ་ཞོགས་པ་གཉིད་ལས་བསད་སྐབས་བུ་མོ་དེ་
རིག་རྒྱུ་མེད་པ་གང་དུ་སོང་བ་ཡིན་ནམ་ཞེས་དྲིས།
སྲིད་བློན་ན་རེ། བདག་གི་རྒྱལ་སྲས་ཀ་མེ་ལུ་ཙེ་མན་མཁྱེན། ཨཱ་ལཱའི་ཐུགས་
རྗེས་ཁྱེད་ཐུགས་མི་འཆོལ་བར་གྱུར་ཅིག བདག་ཅག་གིས་སྐྱེ་བོ་སུ་ཞིག་ཀྱང་ཁྱེད་
ཀྱི་སར་བཏང་བ་མེད་ངེས་ལ། མདང་ནུབ་ཁྱེད་གཟིམས་པའི་རྗེས་སུ་ཁང་སྒོར་སྒོ་
ལྕགས་བརྒྱབ་ཐོག་གཡོག་དེ་རང་སྒོ་འགྲམ་དུ་ཉལ་སྡོད་ཀྱིས་གཞོན་ནུ་མ་ལྟ་བཞག་
སྲོག་ལྡན་བྱ་བྱིའུ་ཙམ་ཡང་འདི་ནང་དུ་བཏང་ཤོར་མེད་ངེས་ཨཱ་ལཱ་དཔང་དུ་བཙུགས་
ཆོག་པ་ཡོད་ན། རྒྱལ་སྲས་ཁྱེད་ཐུགས་སེམས་རྣལ་དུ་ཕོབ་ལ་ཡིད་འཆོལ་དུ་མ་
འཇུག་ཅེས་བརྗོད།
ཀ་མེ་ལུ་ན་རེ། དྲང་པོར་བརྗོད་ན། གཞོན་ནུ་མ་དེ་ཁོ་བོའི་ཆུང་མར་ལེན་
འདོད་པ་ཡིན་ཞེས་བརྗོད།
སྲིད་བློན་གྱིས་ཡ་མཚན་ཆེན་པོས་སྨྲས་པར། མདང་ནུབ་ཁྱེད་ཀྱིས་གཟིགས་
པའི་གཞོན་ནུ་མ་དེ་ཁྱེད་རྣལ་བསད་པའི་སྐབས་སུ་ཁྱེད་ངོ་མའི་སྤྱན་གྱིས་གཟིགས་
པ་ཡིན་ནམ། ཡང་ན་ཁྱེད་ཀྱི་རྣལ་ལམ་དུ་གཟིགས་པ་ཡིན་ཞེས་དྲིས།
ཀ་མེ་ལུ་ན་རེ། བགྲེས་སོང་ཁྱེད་ཀྱི་བློ་ངོར་གཞོན་ནུ་མ་དེ་བདག་གི་རྣ་བས་
རིག་པར་བསམ་པ་ཡིན་ནམ། དྲང་པོར་བཤད་ན་གཞོན་ནུ་མ་དེ་བདག་གཉིད་དུ་
མེད་པའི་རིག་པ་གསལ་ཐོག་རང་ལ་ཁོ་བོ་ངོ་མའི་མིག་གིས་དངོས་སུ་མཐོང་བ་ཡིན།
ལར་བྱ་བ་འདི་ཁྱོད་ཚོས་བརྩམས་པར་སོང་གཤིས། ཁྱོད་ཚོས་གཞོན་ནུ་མ་དེ་བདག་
གི་འགྲམ་དུ་བསྐྱལ་བ་ལས་མོར་བདག་དང་གཏམ་ཚིག་འབྲེལ་མི་ཆོག་པའི་མངག་ཆ་
བྱས་ཏེ་ཁོ་བོ་གཉིད་ལས་བསད་སྐབས་གར་སོང་མེད་པར་ཁྲིད་ཟིན་པ་རེད་ཅེས་བརྗོད།
སྲིད་བློན་ན་རེ། བདག་གི་རྒྱལ་སྲས་མཁྱེན། གཞོན་ནུ་མ་དེ་ཁྱེད་ཀྱི་མཚན་
ལམ་དུ་གཟིགས་པར་ངེས་ན་ཐུགས་འཆོལ་བར་མ་གཏོང་། ཁྱེད་གཟིམས་ཁར་
གསོལ་ཟས་འདྲ་མིན་རིགས་བཞེས་པར་བརྟེན་འཕྲུལ་བའི་སྣང་ངོ་ཤར་བའམ། ཡང་
ན་འདྲེ་ཡིས་འཕྲུལ་དུ་བཅུག་པ་ཡིན་ཤས་ཆེ་ཞེས་བརྗོད།
ཀ་མེ་ལུ་ན་རེ། སྤོ་རྒན་ཁྱོད་བདག་ལ་མགོ་སྐོར་གཏོང་བ་ཅི་ཡིན། གཡོག་ངན་
འདིས་གཞོན་ནུ་མའི་གནས་ཚུལ་བདག་ལ་བརྗོད་རྒྱུའི་ཁས་བླངས་ཟིན་པ་རེད་ན་
ཁོ་བོས་བྱུང་རྒྱལ་དུ་སྨྲ་བ་ཨེ་ཡིན། ཞེས་བརྗོད་མཚམས་སྲིད་བློན་གྱི་ཨོག་ཚོམ་ནས་
འཇུས་ཏེ་ཤེད་ཀྱིས་འཐེན་པས་ཁོ་མལ་ཁྲིའི་ཐོག་ནས་ས་ལ་ལྷུངས་ཤིང་། ན་ཟུག་མི་
བཟོད་པར་སྐད་ངན་དྲག་པོ་ཤོར། དེ་མུར་ཀ་མེ་ལུན་གྱིས་ཁོ་རྐང་འོག་ཏུ་མནན་ཏེ་
ཁུ་ཚུར་དང་རྡོག་པ་གང་ཐེབས་སར་བརྒྱབ་ནས་ཤི་ལ་ཁད་ཅིག་བརྡུངས་པ་ན། ཁོའི་
བསམ་པར་གཡོག་དེས་རྫུན་གྱིས་བསླུས་ཏེ་སྨྱོན་པ་འདིའི་ལག་འོག་ནས་ཐར་བར་
བྱས་ན་བདག་གིས་ཀྱང་རྫུན་ཞིག་བཤད་དེ་ཐར་ཐབས་མ་བྱས་ན་སྐྱེ་བོ་སྨྱོ་བླ་ཅན་
འདིས་ཁོ་བོ་གསོད་པར་ངེས་སོ་སྙམ་ནས་སྨྲས་པར། རྒྱལ་སྲས་དགོངས་པ་དྭངས་
བ་མཁྱེན། རྒྱལ་པོ་མི་དབང་ཆེན་པོས་ཁོ་བོར་གཞོན་ནུ་མ་དེའི་གནས་ཚུལ་ཁྱེད་ལ་
གསང་དགོས་པའི་བཀའ་ནན་ལན་མང་ཕེབས་པར་བརྟེན། ཁོ་བོས་རྒྱལ་པོའི་བཀའ་
བཞིན་གནས་ཚུལ་མ་གསང་ཐབས་མེད་བྱུང་ཡང་། ད་ཆ་ཁོ་བོ་ན་རྒས་ལུས་གཅོང་
ལ་སོང་གཤིས། ཕྱག་འཇུག་འདི་འདྲ་འཁྱོག་ཐབས་བྲལ་བས་ད་ནི་གཞོན་ནུ་མའི་
གནས་ཚུལ་ཐམས་ཅད་ཁྱེད་ལ་སྦ་གསང་མེད་པར་ཞུའོ་ཞེས་སྨྲེ་སྔགས་བཏོན།
རྒྱལ་སྲས་དེས་བློན་ཆེན་གྱི་གཏམ་དེ་ཐོས་པ་དང་རྡུང་མཚམས་བཞག་ནས་
སྨྲས་པར། སྤོ་རྒན་ཁྱོད་ཉེས་རྡུང་མ་གཟེད་བར་གཞོན་ནུ་མའི་གནས་ཚུལ་བདག་
ལ་མི་ཤོད་པ་ཅི་ཡིན། ད་ནི་ཁྱོད་ཡར་ལངས་ནས་གནས་ཚུལ་ཇི་ཡིན་ཕྲལ་དུ་ཤོད་
ཅིག་ཅེས་བརྗོད།
སྲིད་བློན་ན་རེ། ཁྱེད་ཀྱིས་གཞོན་ནུ་མ་ཡིད་དུ་འོང་བ་དེའི་གནས་ཚུལ་ཁོ་བོར་
ཤོད་གསུངས་པ་ཡིན་ནམ་ཞེས་བརྗོད།
རྒྱལ་སྲས་ན་རེ། དེ་རང་ཡིན།། གཞོན་ནུ་མ་དེ་སྐྱེ་བོ་སུ་ཞིག་གིས་འདིར་བསྐྱལ་
བ་དང༌་། ཡང་མཚན་མོ་སྐྱེ་བོ་སུ་ཞིག་གིས་ཁྲིད་སོང་བ། ད་ལྟ་གང་དུ་ཡོད་པ་
བཅས་སྲིད་བློན་ཁྱོད་ཀྱིས་བདག་ལ་མ་གསང་དྲང་པོའི་གཏམ་ཞིག་ཤོད། བདག་
རང་འཚོལ་དུ་འགྲོ་རྒྱུ་ཡིན། ཡབ་ཆེན་རྒྱལ་པོས་མཛེས་ཤིང་ཡིད་དུ་འོང་བའི་གཞོན་
ནུ་མ་དེ་བདག་གི་འགྲམ་དུ་བསྐྱལ་ནས་བདག་ལ་ཉམས་སད་པ་ཡིན་ནམ། གལ་ཏེ་
ཡབ་རྒྱལ་པོས་བུ་མོ་དེ་བདག་གི་འདུན་མར་ལེན་རྒྱུའི་དགོངས་གཞི་ཡོད་ན་ཁོ་བོ་
ནི་བུ་མོ་དེ་དང་འཇིག་རྟེན་མཐུན་འཇུག་བྱེད་རྒྱུར་ཤིན་ཏུ་མོས། བུ་མོ་དེས་ཁོ་བོའི་
སེམས་གསོ་ཐུབ་པ་ཡིན། སྔར་ཁོ་བོ་ནི་འཇིག་རྟེན་མཐུན་འཇུག་གི་ལས་ལ་གཏན་
ནས་མི་འདོད་པར་བརྟེན། ་ཆ་ཡབ་རྒྱལ་པོས་བདག་གི་བློ་འགུག་པའི་དོན་དུ་འདི་
ལྟར་མཛད་པ་ལགས་ན། ཁོ་བོས་ཡབ་ཀྱི་བཀའ་བཞིན་གཞོན་ནུ་མ་དེ་དང་གཉེན་
སྒྲིག་བྱེད་རྒྱུར་ཤིན་ཏུ་མོས་པས་སྲིད་བློན་ཁྱོད་འཕྲལ་དུ་བདག་གི་ཡབ་རྒྱལ་པོའི་
འགྲམ་དུ་སོང་ནས་གཞོན་ནུ་མ་དེ་བདག་གི་མདུན་ཐབས་སུ་བཞེས་རོགས་ཞུ། ཁོ་
བོ་ནི་གཞོན་ནུ་མ་དེ་ཡི་མཛེས་སྡུག་ལ་རབ་ཏུ་ཆགས་པས་དེ་ལས་གཞན་པའི་བུད་
མེད་སུ་འདྲ་ཞིག་ཀྱང་མི་འདོད་ན། ཁྱོད་མྱུར་བར་སོང་ནས་བདག་གི་ཡབ་རྒྱལ་པོའི་
སྙན་ལམ་དུ་གཞོན་ནུ་མ་དེ་ཁོ་བོའི་མདུན་ཐབས་སུ་གང་མགྱོགས་བསུ་དགོས་ཚུལ་
ཞུས་རྗེས་ཡབ་ཀྱི་བཀའ་ལན་ཇི་བྱུང་འདི་གར་འཕྲལ་དུ་སྐྱེལ་བར་ཤོག་ཅེས་བརྗོད།
སྲིད་བློན་དེས་ལགས་སོ། །ཞེས་བརྗོད་མཚམས་གོམ་བགྲོད་འཐེང་འཐེང་པོར་
སྒྱོགས་ཁང་ནས་ཐོན། ཁོ་ནི་འདི་ལྟར་རྒྱལ་སྲས་ཀྱི་ལག་ནས་ཐར་བ་དང་བློ་ཡུལ་དུ་
ཡང་མ་བྱུང་བའི་དགའ་ཚོར་དང་འཇིགས་སྣང་འགྲན་པ་བཞིན་དུ་འཁྱོར་འཁྱོར་པོའི་
ངང་ཕོ་བྲང་དུ་བསྐྱོད།

ཀ་མེ་ལུ་དང་རྒྱལ་པོ་ཧྲན་ལུ་མན།

སྲིད་བློན་གོམ་བགྲོད་འཐེང་འཐེང་པོའི་ངང་ཕོ་བྲང་དུ་འབྱོར། རྒྱལ་པོས་སྲིད་
བློན་ཁ་སྟབས་ཡོངས་སུ་ཤོར་ནས་སླེབས་བྱུང་བ་གཟིགས་པ་ན་བདག་གི་བློན་ཆེན།
ཁྱོད་མི་སྡུག་པ་འདི་འདྲ་ཅི་ཡིན། ཁྱོད་ལ་སུ་ཞིག་གིས་སྡུག་བཏང་བ་ཡིན་ནམ།
ཁྱོད་འཇིགས་སྣང་དངངས་སྐྲག་འདི་ལྟར་བྱེད་པ་ཅི་ཡིན་ཞེས་དྲིས།
སྲིད་བློན་གྱིས་རྒྱལ་པོ་མི་དབང་ཆེན་པོ་མཁྱེན། ཁྱེད་ལ་བཀྲ་ཤིས་པའི་གཏམ་
བཟང་ཞུ་རྒྱུ་ཡོད་ཅེས་བརྗོད།
རྒྱལ་པོ་ན་རེ། ཁྱོད་ལ་གཏམ་བཟང་ཅི་ཡོད།
སྲིད་བློན་ན་རེ། གང་གི་རྒྱལ་སྲས་ཀ་མེ་ལུ་ཐུགས་གདོན་གྱིས་བརླམས་ནས་སྨྱོ་
བླ་ཅན་དུ་གྱུར་འདུག་ཅེས་བརྗོད།
སྲིད་བློན་གྱི་གཏམ་དེ་ཐོས་པ་ན་རྒྱལ་པོ་ནི་བཞིན་རས་རྫ་རི་ལྟར་མོག་མོག་
པོར་གྱུར་ནས་སྨྲས་པར། བདག་གི་རིགས་མྱུག་དེ་ཇི་ལྟར་སྨྱོ་བ་ཡིན་ནམ། ཁྱོད་ཀྱིས་
བདག་ལ་གསལ་པོར་ཤོད་ཅིག་ཅེས་སྨྲས།
སྲིད་བློན་གྱིས་རྒྱལ་པོའི་བཀའ་བཞིན་ཞུའོ། །ཞེས་བརྗོད་མཚམས་རྒྱལ་སྲས་ཀ་
མེ་ལུའི་གཏམ་བརྗོད་དང་རང་ལ་ཉེས་བརྡུང་བཏང་ཚུལ་སོགས་སྔ་ཕྱིའི་གནས་ཚུལ་
རྣམས་ཐལ་ལུས་མེད་པར་རྒྱལ་པོའི་སྙན་དུ་གསོལ་བ་དང་ཆབས་ཅིག་ཏུ་བློན་པོ་
བདག་གིས་ཁྱེད་ལ་བཀྲ་ཤིས་གཏམ་སྙན་ཞུས་ཡོད་དོ་ཞེས་བརྗོད་པས། རྒྱལ་པོ་ནི་
ཐུགས་རབ་ཏུ་འཁྲུགས་ནས་མདོག་ངན་བློན་ཆེན་ཁྱོད་ཁོ་བོས་གནས་དབྱུང་གཏོང་
རྒྱུ་མ་ཟད། ཁྱོད་ཀྱི་སྐེ་བྲེགས་ནས་བཀྲ་ཤིས་གཏམ་སྙན་བསྐྱལ་བའི་བདག་རྐྱེན་སྤྲོད་
རྒྱུ་ཡིན། བྱ་བ་ནག་པོ་འདི་འདྲར་གྱར་དོན་ཚང་མ་ཁྱོད་ཀྱིས་བཟོས་པ་ཡིན་པས།
གལ་ཏེ་ཁྲི་སྲས་ལ་སྐྱོན་ཆག་བྱུང་ཚེ་ཁྱོད་ཁང་པའི་གདུང་ཐོག་ཏུ་གཟེར་བུ་བཏབ་
ནས་གསོད་རྒྱུ་ཡིན། ཞེས་བསྡིགས་པ་དང་ཆབས་ཅིག་ཏུ་ཁྲི་ལས་བཞེངས་ཏེ་སྲིད་
བློན་མཉམ་ཁྲིད་ཀྱིས་སྒྱོགས་ཁང་དུ་གཤེགས། ཀ་མེ་ལུན་ཡབ་རྒྱལ་པོ་མཇལ་མ་ཐག་
མལ་ཁྲིའི་ཐོག་ནས་བབས་ཏེ་རྒྱལ་པོའི་ཕྱག་གཉིས་ལ་འོ་སྦྱར་རྗེས་གོམ་གསུམ་ཕྱིར་
བཤིག་གིས་མགོ་བོ་དུད་ཅིང་ལག་གཉིས་རྒྱབ་ཏུ་བསྐྱལ་ཏེ་གུས་གུས་ཞུམ་ཞུམ་གྱིས་
ལོགས་ཤིག་ཏུ་བསྡད། ཡུད་ཙམ་སོང་བ་དང་མགོ་བོ་བཏེགས་ནས་ཡབ་རྒྱལ་པོར་
ལྟ་བཞིན་མིག་གཉིས་མཆི་མས་རྣང་སྟེ་སྨྲས་པར། ཀྱེ། ཡབ་ཆེན་རྒྱལ་པོ་བདག་ལ་
གསོན། སྔར་ཁོ་བོས་ལོག་པའི་བསམ་པས་ཁྱེད་ཀྱི་ཐུགས་དགོངས་དཀྲུག་པ་མཐོལ་
ལོ་བཤགས། སྔར་སོང་ལ་རང་ཉིད་ཀྱང་ཤིན་ཏུ་འགྱོད། ད་ནི་ཁྱེད་ཀྱི་བཀའ་གནང་
བ་དང་བས་ལེན་རྒྱུ་ཡིན་པས་ཡབ་རྒྱལ་པོ་དགོངས་པ་དྭངས་བ་མཁྱེན་ཞེས་བརྗོད།
རྒྱལ་པོས་སྲས་ཀ་མེ་ལུ་ལ་འཐམས་ནས་དཔྲལ་བར་འོ་སྦྱར་ཞིང་རང་གི་འགྲམ་
དེ་རང་དུ་སྡོད་བཅུག དེ་ནས་རྒྱལ་པོས་སྲིད་བློན་ལ་སྤྱན་ཁྲོ་ཚུགས་སུ་གཟིགས་
བཞིན་ཁྱི་རྒན་ཁྱོད་ཅིའི་ཕྱིར་གཏམ་འཆལ་འདི་ལྟར་གླེང་ནས་བདག་ལ་སྡུག་བསྔལ་
བཟོ་བ་ཡིན། ཞེས་བསྡིགས་རྗེས་ཞལ་རྒྱལ་སྲས་ཀྱི་ཕྱོགས་སུ་གཅུས་ནས་རྒྱལ་སྲས་ལ་
དེ་རིང་རེས་གཟའ་ཇི་ཡིན་ཞེས་དྲིས།
རྒྱལ་སྲས་ཀྱི་ཡབ་རྒྱལ་པོ་མཁྱེན། དེ་རིང་ནི་རེས་གཟའ་སྤེན་པ་ཡིན་པ་དང་།
ཕྱི་ཉིན་ནི་རེས་གཟའ་ཉི་མ། གནང་ཉིན་ནི་རེས་གཟའ་ཟླ་བ། དེ་ནས་རེས་གཟའ་མིག་
དམར་དང་། ལྷག་པ། ཕུར་བུ། པ་སངས་བཅས་རིམ་གྱིས་ཚེས་ཡོང་ཞེས་བརྗོད།
ཡང་རྒྱལ་པོས་ཨཱ་ལཱའི་ཐུགས་རྗེས་ཁྱོད་ཤེས་པ་མི་འཆོལ་བ་ལེགས་སོ། །ཁྱོད་
ཀྱིས་ཤོད་དང་། ད་ལྟ་ནི་དུས་ཟླ་ཇི་ཙམ་ལ་སླེབས་ཡོད་དམ་ཞེས་དྲིས།
རྒྱལ་སྲས་དེས་ཡབ་རྒྱལ་པོ་མཁྱེན། ད་ལྟ་ནི་ཟླ་བཅུ་གཅིག་པ་ཡིན། དེ་རྗེས་
དུས་ཟླ་བཅུ་གཉིས་པ་ཤར་ཡོང༌། དེ་ནས་ཟླ་དང་པོ་དང༌། གཉིས་པ། གསུམ་པ།
བཞི་པ། ལྔ་པ། དྲུག་པ། བདུན་པ། བརྒྱད་པ། དགུ་པ། བཅུ་པ་བཅས་རིམ་གྱིས་
ཤར་ཡོང་བ་རེད་ཅེས་བརྗོད།
རྒྱལ་སྲས་ཀྱི་སྨྲ་བརྗོད་དང་བློ་རིག་ལ་སྐྱོན་གྱི་དྲི་མ་ཙམ་ཡང་མེད་པས་རྒྱལ་པོ་
ནི་སྤྲོ་བ་རབ་ཏུ་འཕེལ་ནས་སྲིད་བློན་གྱི་གདོང་པར་ཐུ་ལུད་འདེབས་བཞིན་མི་ངན་
ཁྱོད་ཀྱིས་བདག་གི་བུ་འདི་སྨྱོ་འདུག་ཟེར་བ་ཅི་ཡིན། ངོ་མ་སྨྱོ་བ་ནི་ཁྱོད་ཡིན་འདུག་
ཅེས་རྩུབ་མོའི་ཚིག་གིས་བསྡིགས། སྲིད་བློན་དེས་མགོ་བོ་དཀྲུག་བཞིན་དུ་རྒྱལ་པོར་
ཞུ་ལན་འབུལ་རྩིས་ཀྱང་། ཁོའི་བསམ་པར་ཡུད་ཙམ་ངང་འཐེན་གྱིས་གནས་ཚུལ་
འཕེལ་ཕྱོགས་ལ་ཉང་ཞིབ་བྱེད་དགོས་སྙམ་ནས་ཅང་མི་སྨྲ་བར་བསྡད། དེ་ནས་རྒྱལ་
པོས་ཁྲི་སྲས་ལ་བུ་ཁྱོད་ཀྱིས་སྲིད་བློན་དང་གཡོག་གཉིས་ལ་མདང་ནུབ་ཁྱོད་དང་
གཞོན་ནུ་མ་ཞིག་མཉམ་དུ་གནས་ལུགས་བརྗོད་འདུག་ན། ཁྱོད་དང་གཞོན་ནུ་མ་
མཉམ་དུ་ཕྲད་པའི་གནས་ཚུལ་དེ་ཇི་ལྟར་བྱུང་བ་ཡིན་ནམ་ཞེས་དྲིས།
རྒྱལ་སྲས་ཀ་མེ་ལུས་དགོད་ཙམ་བྱས་རྗེས་བདག་ནི་ཡབ་རྒྱལ་པོའི་བཀའ་ཆད་
ཐེག་ནུས་བྲལ་གཤིས། ཁྱེད་ཀྱིས་བདག་ལ་ཞལ་རྩེད་མ་གནང༌། ཁྱེད་ཚོས་འདི་ལྟར་
མཛད་ཚེ་ཁོ་བོའི་རང་གཤིས་ཀྱང་འགྱུར་ཉེན་ཆེ། ཡབ་རྒྱལ་པོ་ཁྱེད་ཀྱི་ཐུགས་ལ་
མངའ་གསལ་བཞིན་ད་ནི་ཁོ་བོ་འཇིག་རྟེན་མཐུན་འཇུག་གི་བྱ་བར་ཡོངས་སུ་མོས།
འོན་ཀྱང་ཁོ་བོ་ནི་མདང་ནུབ་ཀྱི་གཞོན་ནུ་མ་དེ་རང་མདུན་མར་བསུ་བ་ལས་གཞན་
གྱི་བུད་མེད་སུ་ཞིག་ཀྱང་མི་འདོད། ཡབ་རྒྱལ་པོ་ཁྱེད་ཀྱིས་གཞོན་ནུ་མ་དེ་བདག་གི་
བློ་སྣ་འགུག་ཆེད་དུ་ཁོ་བོར་བསྟན་ཙམ་མཛད་རྗེས་ནམ་མ་གསལ་གོང་དུ་ཁྲིད་སོང་
བ་བདག་གིས་ཤེས་ཞེས་བརྗོད།
རྒྱལ་པོ་ན་རེ། དཀོན་མཆོག་གིས་གཟིགས་ནས་ཁྱོད་ཡིད་སྨྱོ་བླ་ཅན་དུ་མ་གྱུར་
བ་ཤོག ཁྱོད་ཀྱི་བརྗོད་བབ་ལྟར་ན། མདང་ནུབ་ཁོ་བོས་གཞོན་ནུ་མ་ཞིག་ཁྱོད་ཀྱི་
སར་བསྐྱལ་ཏེ་ད་ནང་ནམ་མ་གསལ་གོང་ཁྲིད་སོང་བ་རེད་ཅེས་བརྗོད་པའི་གཏམ་
དེ་ཅི་འདྲ་ཡིན། གཞོན་ནུ་མ་དེ་གང་ནས་ཡོང་ལགས་སམ། དཀོན་མཆོག་ཚད་
བཙུགས། དོན་འདི་ཁོ་བོས་མ་རྟོགས། འདི་ནི་བུ་ཁྱོད་ལ་འཕྲུལ་སྣང་བྱུང་བ་མ་
ཡིན་ནམ། མདང་ནུབ་བུ་ཁྱོད་ཉལ་ཁར་གཉེན་སྒྲིག་གི་བྱ་བ་དེ་རང་བསམས་པའི་
རྐྱེན་གྱིས་ཡིད་འཕྲུལ་བ་ཡིན་ངེས། རྨི་ལམ་དུ་བྱུང་བའི་གཞོན་ནུ་མ་དེ་ཁྱོད་བློ་རིག་
གསལ་བའི་སྐབས་སུ་མཐོང་བར་འཕྲུལ་བ་རེད་ན་བུ་ཁྱོད་ཡིད་འཆོལ་བར་མ་འཇུག་
ཅེས་བརྗོད།
ཡབ་ཆེན་རྒྱལ་པོ་མཁྱེན། གལ་ཏེ་ཁྱེད་ཀྱིས་གཞོན་ནུ་མ་དེ་གར་སོང་མ་མཁྱེན་
ན་མགོན་པོ་ཨཱ་ལཱ་ཚད་ལ་བཙུགས་ནས་དབུ་མནའ་ཞེས་དང་ཞེས་བརྗོད།
ཡབ་རྒྱལ་པོ་ན་རེ། །ཁོ་་བོས་མགོན་པོ་ཨཱ་ལཱ་མོ་ཞི་དང་ཡཱ་པོ་ལཱ་ཧན་ཚད་
བཙུགས། བྱ་བ་འདི་བདག་གིས་གཏན་ནས་མི་རྟོགས་ལ་དེ་སྐོར་གྱི་གནས་ཚུལ་ཀྱང་
མ་ཐོས། ཁོ་བོའི་བློ་ངོར་འདི་ནི་ཁྱོད་ཀྱི་རྨི་ལམ་དུ་བྱུང་བའི་འཕྲུལ་སྣང་ཞིག་རང་དུ་
ངེས་སོ་ཞེས་བརྗོད།
རྒྱལ་སྲས་ན་རེ། དེ་ལྟར་ལགས་ན། ཁོ་བོས་བྱ་བ་འདི་ནི་རྨི་ལམ་དུ་བྱུང་བའི་
འཕྲུལ་སྣང་མ་ཡིན་པར་རང་ཐོག་ཏུ་དངོས་སུ་བྱུང་བའི་ར་སྤྲོད་བྱེད། གལ་ཏེ་སྐྱེ་
བོ་ཞིག་གི་རྨི་ལམ་དུ་རང་ཉིད་མི་གཞན་ཞིག་དང་འཛིང་མོ་དྲག་པོ་བྱེད་ཚུལ་རྨིས་
པ་གཉིད་ལས་བསད་སྐབས་སྐྱེ་བོ་དེའི་ལག་ཏུ་ཁྲག་གིས་སྦགས་པའི་རལ་གྲི་ཐོག་པ་
སྲིད་དམ་ཞེས་དྲིས།
རྒྱལ་པོ་ན་རེ། འདི་འདྲ་ཅི་ལ་སྲིད། འདི་ནི་གཏན་ནས་མི་སྲིད་པ་ཞིག་རེད་
ཅེས་བརྗོད།
རྒྱལ་སྲས་ན་རེ། ད་ནི་ཁོ་བོས་རང་ཉིད་ལ་བྱུང་བའི་གནས་ཚུལ་དེ་ཁྱེད་ལ་ཇི་
བཞིན་དུ་ཞུ། མདང་ནུབ་ནམ་ཕྱེད་ཙམ་དུ་བདག་གཉིད་ལས་བསད་སྐབས་མལ་གྱི་
འགྲམ་དུ་གཞོན་ནུ་མ་ཞིག་གཉིད་དུ་ཡུར་ནས་ཡོད་པ་མཐོང་ཞིང༌། ཁོ་བོས་བུ་མོ་
དེའི་ལག་ནས་མཛུབ་རྒྱན་ཕུད་དེ་རང་གི་ལག་ཏུ་བསྐོན་པ་དང༌། བུ་མོ་དེས་ཀྱང་
ཁོ་བོའི་ལག་གི་མཛུབ་རྒྱན་ཕུད་ནས་རང་གི་མཛུབ་མོར་བསྐོན། བདག་གི་བསམ་
པར་འདི་ནི་ཡབ་ཆེན་ཁྱེད་ཀྱིས་ཁོ་བོ་གཉེན་སྒྲིག་ལ་བློ་ཕྱོགས་པའི་ཐབས་མཁས་ཀྱི་
མཛད་ཇུས་ཡིན་པར་སྙམ་ཞིང༌། ད་ནང་ཞོགས་པ་བདག་གཉིད་ལས་བསད་སྐབས་
གཞོན་ནུ་མ་དེའི་གྲིབ་མ་ཙམ་ཡང་མཐོང་རྒྱུ་མེད་པར་གར་སོང་ཆ་མེད་དུ་གྱུར་
བར་བརྟེན་ཁོ་བོ་དང་། འཁོར་གཡོག སྲིད་བློན་ངེད་གསུམ་དབར་ལ་བྱ་བ་འདི་
འདྲར་གྱར། མཛུབ་རྒྱན་ནི་ངོ་མ་རང་ཡིན་པ་ལས་འཕྲུལ་པ་དང་རྨི་ལམ་ག་ལ་ཡིན།
གལ་ཏེ་མཛུབ་རྒྱན་འདི་སྟོན་རྒྱུ་མེད་ན་ཁོ་བོ་ཡང་རྨི་ལམ་རང་དུ་འདོད། འོན་ཀྱང་
བདག་གི་སོར་མོའི་ཐོག་གི་མཛུབ་རྒྱན་འདི་གཞོན་ནུ་མ་དེའི་སོར་དུབ་ཡིན་པས་ཇི་
ལྟར་འགྲེལ། ཡབ་ཆེན་ཁྱེད་གཟིགས་དང་མཛུབ་རྒྱན་འདིར་གོང་ཐང་ཇི་ཙམ་རིའམ་
ཞེས་བརྗོད་པ་དང་ཀ་མེ་ལུས་མཛུབ་རྒྱན་ཕུད་ནས་རྒྱལ་པོར་ཕུལ། རྒྱལ་པོས་མཛུབ་
རྒྱན་དེ་ཕྱག་ཏུ་བཞེས་ནས་ཞིབ་ཏུ་གཟིགས་རྗེས་ཁྲི་སྲས་ལ་སྨྲས་པར། མཛུབ་རྒྱན་
འདི་ནི་སྤྱིར་བཏང་ཞིག་མ་ཡིན་ལ་འདི་ནི་རྙོག་འཛིང་ཆེ་བའི་དོན་ཞིག་དང་འབྲེལ་
བར་ངེས་པས། མདང་ནུབ་ཁྱེད་དང་གཞོན་ནུ་མ་ངོ་ཕྲད་བྱུང་བ་ནི་རྟོགས་དཀའ་
བའི་གནད་དོན་ཞིག་རེད། ང་ཅག་གི་ཁྱིམ་དུ་གནས་ཚུལ་འདི་འདྲ་བྱུང་བ་ཇི་ཡིན་
ཁོ་བོས་ཀྱང་མི་ཤེས། ཆགས་སྒོ་འདི་ནི་སྲིད་བློན་གཅིག་པུས་བཟོས་པ་ཞིག་རེད་ན།
ད་ནི་ཨཱ་ལཱའི་ཐུགས་རྗེས་ཁྱོད་ཀྱི་སྡུག་བསྔལ་དང་བར་ཆད་སེལ་རྒྱུར་བསྒུགས་ནས་
སྡོད་རྒྱུ་རེད། ཅེས་བརྗོད་མཚམས་སྙན་ངག་མཁན་པོའི་བསླབ་ཚིག་འདི་ལྟར་བཟླས།
ལས་ཀྱི་རྟ་ཁ་གཡང་ནས་འཐེན།།
དགའ་བའི་གཏམ་ཞིག་བསྲིངས་ནས་ཡོང་། །
བདག་ལ་དགོས་པའི་རེ་འདོད་འགྲུབ། །
སྡུག་བསྔལ་དེ་ཡང་བདེ་བར་གྱུར། །
རྒྱལ་པོ་ན་རེ། བདག་གི་བུ་ཁྱོད་སྨྱོ་མེད་པ་ཁོ་བོས་ཤེས། འོན་ཀྱང་དོན་དེ་
ཡ་མཚན་ཤིན་ཏུ་ཆེ་བ་ཞིག་འདུག་ན་དེའི་གསང་བ་ནི་ཨཱ་ལཱ་ཐུགས་རྗེ་ཅན་གྱིས་མ་
གཏོགས་སུས་ཀྱང་རྟོགས་མི་ཐུབ།
རྒྱལ་སྲས་ན་རེ། ཡབ་ཆེན་རྒྱལ་པོ་བདག་ལ་དགོངས་ཏེ་གཞོན་ནུ་མ་དེ་
མགྱོགས་ནས་མྱུར་དུ་འཚོལ་བར་མཛོད། བུ་མོ་དེ་མ་བརྙེད་ན་ཁོ་བོ་སྲོག་དང་བྲལ་
བར་ངེས་སོ། །
སྲིད་བློན་ན་རེ། རྒྱལ་པོ་མི་དབང་ཆེན་པོ་དང་ཁྲི་སྲས་གཉིས་བཀའ་མོལ་
གནང་ནས་དུས་ཡུན་ཇི་ཙམ་བཞུགས་སམ། རྒྱལ་པོ་ཁྱེད་ཕོ་བྲང་དུ་མི་བཞུགས་པར་
དམག་དཔུང་དང་ཞི་དྲག་བློན་པོའི་ཚོགས་དང་བྲལ་ཡུན་རིང་དྲགས་ན་རྒྱལ་ཁྲིམས་
ཞིག་ཉེན་ཆེ། མཁས་པ་དག་ལ་ནད་གཞི་མང་པོས་གཙེས་པ་ན། སྔོན་ལ་སྲོག་ཉེན་
ཆེ་བའི་ནད་དེ་བཅོས་པ་ཡིན། ཁོ་བོའི་བསམ་པར་ཁྲི་སྲས་འདི་མཚོ་ཁའི་ཕོ་བྲང་དུ་
གནས་སྤོས་ཀྱིས་དེ་གར་སྐུ་ལུས་བདེ་བར་གསོས་ནས་བཞུགས་ན་ལེགས། དེ་ལྟར་ན་
རྒྱལ་པོ་མི་དབང་ཆེན་པོ་ཁྱེད་རེས་གཟའ་ཟླ་བ་དང་ལྷག་པ་ནམ་ཤར་ལ་ཞི་དྲག་བློན་
པོའི་ཚོགས་ལ་རྒྱལ་སྲིད་ཀྱི་བྱ་བ་བཀའ་གྲོས་དང༌། རྒྱལ་ཁབ་ཀྱི་དོན་ཆེན་བཀོད་སྒྲིག
ཕྱོགས་མཐའི་མགྲོན་ཁག་ལ་མཇལ་ཕྲད་གནང་རྒྱུ་ཕུད། དེ་མིན་གྱི་དུས་སུ་མཛད་
འཕྲིན་ཐམས་ཅད་ཅམ་བཞག་གིས་ཐུགས་རྩེ་གཅིག་ཏུ་ཞོལ་ནས་ཁྲི་སྲས་མཉམ་དུ་
བག་ཕེབས་ལྷོད་བཞུགས་ཀྱིས་ཨཱ་ལཱའི་ཐུགས་རྗེ་བསྒུགས་ནས་བཞུགས་ན་ལེགས།
དམ་པ་རྣམས་ནི་མ་ཉེས་སྔོན་དུ་གཟབ་པ་ཡིན་ན། རྒྱལ་པོ་ཁྱེད་ཀྱང་ད་གནས་སུ་
མི་བཞུགས་པར་བྱུར་ཆག་རྐྱེན་ངན་རིགས་མི་ཡོང་སྔོན་འགོག་མཛད་ན་ལེགས་སོ་
ཞེས་བརྗོད། རྒྱལ་པོའི་ཐུགས་ལ་སྲིད་བློན་གྱི་གཏམ་དེ་བདེན་པར་དགོངས་ནས་
རྒྱལ་ཁྲིམས་མི་ཞིག་པ་དང་། རྒྱལ་པོ་རང་གི་མཚན་ཇུས་མི་ཉམས་པའི་ཆེད་དུ་བྲན་
འཁོར་རྣམས་ལ་ཁྲི་སྲས་ཕྲལ་དུ་མཚོ་ཁའི་ཕོ་བྲང་དུ་སྤོ་དགོས་པའི་བཀའ་ཕབ་རྗེས་
རང་ཉིད་རྟབ་རྟབ་པོར་ཕོ་བྲང་དུ་ཕེབས་ནས་རྒྱལ་སྲིད་ཀྱི་བྱ་བ་ལ་བྲེལ།
ཕོ་བྲང་དེ་ནི་མཚོ་དཀྱིལ་དུ་ཆགས་ཤིང༌། ཕྱོགས་བཞི་མཚོ་ཡིས་བསྐོར་བས་
གཞེང་ཚད་ཁྲེ་ཙེ་བཅུ་ཙམ་ཡོད་པའི་ཟམ་པ་ཚོན་ཁྲ་ཅན་ཞིག་བརྒྱུད་ནས་འགྲོ་
དགོས་པ་ཡིན། ཕོ་བྲང་གི་དཀར་ཁུང་རྣམས་ནས་ཕྱོགས་བཞིའི་མཚོ་ཐོག་གི་ལྗོངས་
རྣམས་ཇི་བཞིན་གསལ་བར་མཐོང་ཐུབ་པ་དང་། ཕོ་བྲང་གི་མཐིལ་ཞལ་དུ་མཚོན་
ཁྲ་ཅན་གྱི་རྡོ་གཅལ་བསྒྲིགས་ཡོད་པ། ཁང་པའི་ཐོག་རྣམས་བཀྲག་མདངས་ལྡན་
པའི་ཚོན་བརྩིའི་འོད་རབ་རྣམ་པར་བཀྲ་ཞིང༌། གྱང་ངོས་སུ་མེ་ཏོག་ཕར་ཆིན་ལྡན་
པའི་འཇོལ་བེར་ལྟ་བུའི་ཡོལ་བས་མཛེས་པ། སྒོ་དང་སྒེའུ་ཁུང་རྣམས་ལ་མུ་ཏིག་
ཕྱང་ཕྲུལ་གྱི་ཡོལ་བ་བཏང་བ། ཁང་པའི་ནང་རིན་པོ་ཆེའི་ཕྲ་ཚོམ་སྣ་ཚོགས་ཀྱིས་
བརྒྱན་པའི་མལ་ཁྲི་མཛེས་ཤིང་ཡིད་དུ་འོང་བ་ཞིག་བསྒྲིགས་ཡོད་པ། འཛིན་ཆས་
རྣམས་གསེར་དངུལ་དང་དར་གོས་སོགས་ལས་གྲུབ་པ་རྒྱས་སྤྲོས་ཤིན་ཏུ་ཆེ་ཞིང་རྣམ་
པར་མཛེས་པ། ཀ་མེ་ལུ་ནི་ཁང་བཟང་ཡིད་དུ་འོང་བ་དེའི་ནང་གནས་བཅའ་བ་
ཙམ་ལས་ཡིད་ལ་གཞོན་ནུ་མ་དེ་ཁོ་ན་དྲན་པའི་གདུང་བས་ཟས་བཅུད་ཉལ་གཉིད་
བྲལ་བས་ལུས་ཀྱི་ཤ་ཤོར། བཞིན་གྱི་མདང་ཉམས་ནས་རེ་ཞིག་ནད་ཀྱིས་གཙེས་པ་ལྟ་
བུར་གྱུར། དེ་ལྟར་རང་གི་འདོད་དོན་མ་འགྲུབ་པའི་སྡུག་བསྔལ་ཁོ་ནའི་དབང་དུ་
ལོ་ཡི་ཉག་མ་གསུམ་ཙམ་འདས། དེའི་རིང་རྒྱལ་པོས་གཟའ་འཁོར་རེའི་རེས་གཟའ་
ཟླ་བ་དང་ཕུར་བུ་ནམ་ཤར་ལ་གཞི་དྲག་བློན་པོའི་ཚོགས་དང་འབངས་མི་སེར་གྱི་
ཞུ་དོན་གསན་རྒྱུ་དང་། རྒྱལ་དོན་ཆབ་སྲིད་ཀྱི་མཛད་འཕྲིན་སྐྱོང་རྒྱུ་ཕུད། དེ་མིན་
དུས་ཚོད་ཡོད་ཚད་ལ་ཉིན་མཚན་ལྟོས་སྦྲེལ་གྱིས་ཁྲི་སྲས་དང་སྐད་གཅིག་ཙམ་ཡང་
མི་བྲལ་བར་གནས། དེ་ལྟར་ལོ་ཟླ་ཞག་སྦྲེལ་གྱི་ངལ་བ་ཁྱད་བསད་ཀྱིས་རང་གི་སྲས་
དེ་བརྩེ་བ་ཆེན་པོས་བསྐྱངས།

སྲས་མོ་པེ་ཏུ་ལུན་གཉིད་ལས་སད་པ།

ཕོ་བྲང་ཆེན་པོ་བདུན་གྱི་བདག་པོ་རྒྱལ་པོ་ཡན་ཡུར་གྱི་སྲས་མོ་པེ་ཏུ་ལུན་ཞེས་
བྱ་བ་དེ་འདྲེ་ཏེ་ཧེ་ནེ་ཧྲུ་དང་ཀ་ཧྲེ་ཀ་ཧྲེ་གཉིས་པོས་ཕོ་བྲང་གི་མལ་དུ་བསྐྱལ་རྗེས་
སྲས་མོ་དེ་ཕྱི་ཉིན་ཞོགས་པ་བར་གཉིད་དུ་ཡུར། ཁོང་གཉིད་ལས་སད་སྐབས་རང་
ཉིད་གཅིག་པུ་ལས་མེད་པས། ཕར་ལྟ་ཚུར་ལྟ་བྱས་ཀྱང་མདང་ནུབ་རང་དང་མཉམ་
དུ་འཁོད་པའི་ན་གཞོན་དེ་མཐོང་རྒྱུ་མེད་པས། མོ་ནི་ལུས་འདར་ཞིང་ཡིད་དངངས་
པར་གྱུར་པས་དབང་མེད་དུ་སྐད་ངན་ཤོར་བ་ན། ཞལ་ཏ་མ་རྣམས་གློ་བུར་གཉིད་
ལས་བསད་ཅིང་མལ་ལས་ཧོབ་ལངས་ཀྱིས་ཐམ་ཐོམ་ངང་སྲས་མོའི་གཟིམས་ཆུང་དུ་
རྒྱུགས། ཞལ་ཏ་མ་ཅུང་རྒན་པ་ཞིག་ཡོད་པ་དེས་སྲས་མོ་སྐུ་ཞབས། ཁྱེད་ཅི་བྱས་
སོང་ངམ་ཞེས་དྲིས།
སྲས་མོ་ན་རེ། གཡོག་ངན་ཁྱོད་ཅི་ཟེར་བ་ཡིན། མདང་ནུབ་ཁོ་མོ་དང་མཉམ་
དུ་ཡོད་པའི་ན་གཞོན་མཛེས་སྡུག་ཅན་དེ་གང་དུ་སོང་ལགས་སམ་ཞེས་བརྗོད།
ཞལ་ཏ་མ་རྒན་མོ་དེ་ནི་ཤིན་ཏུ་སྐྲག་པར་གྱུར་ནས་གདོང་གཤིས་ཀྱང་ལོག་སྟེ་
སྨྲས་པར། སྲས་མོ་མཁྱེན་ནོ། །༎ ཁྱེད་ངོ་ཚ་བོར་བའི་གཏམ་འདི་འདྲ་གསུངས་པ་ཅི་
ནས་ཀྱང་མི་རིགས་སོ་ཞེས་བརྗོད།
སྲས་མོ་ན་རེ། བདག་གིས་གཡོག་ངན་ཁྱོད་ལ་མདང་ནུབ་ཀྱི་གཟུགས་མཛེས་
ལང་ཚོ་བཟང་ཞིང་། མིག་གི་འབྲས་བུ་ནག་པ། གནག་སྣུམ་མིག་སྤུ་བཟང་བའི་
ཡིད་འོང་ན་གཞོན་དེ་གང་དུ་སོང་མིན་འདྲི་བ་ཡིན་ཞེས་བརྗོད།
གཡོག་མོ་ན་རེ། དཀོན་མཆོག་དཔང་བཙུགས། ངེད་ཚོས་ཡིད་འོང་ན་གཞོན་
དེ་མཐོང་རིག་མ་བྱུང་ལ་སྐྱེ་བོ་གཞན་སུ་འདྲ་ཞིག་ཀྱང་མཐོང་བ་མ་བྱུང་། སྲས་
མོ་མཁྱེན་ནོ། །ཁྱེད་ཀྱིས་བཟང་པོའི་སྲོལ་ལུགས་དང་འགལ་བའི་གཏམ་འདི་འདྲ་
གསུངས་པ་མི་རིགས། གཏམ་དེ་རྒྱལ་པོའི་སྙན་དུ་འཁྱོལ་ཚེ་བདག་ཚོ་སྲོག་མགོ་ཡང་
ཐོན་པར་དཀའ་བས་སུ་ཞིག་གིས་སྐྱོབ་པར་ནུས་སམ་ཞེས་བརྗོད།
སྲས་མོ་ན་རེ། མདང་ནུབ་ཁོ་མོའི་འགྲམ་དུ་ན་གཞོན་ཞིག་ཡོད་པ་དེ་ནི་མཛེས་
པའི་ཕུལ་དུ་ཕྱིན་པའི་སྐྱེ་བོ་ཞིག་ཏུ་མཆིས་སོ། །
གཡོག་མོ་ན་རེ། ཁྱེད་ཐུགས་མ་འཆོལ། མདང་ནུབ་ཁྱེད་ཀྱི་སར་སྐྱེ་བོ་སུ་འདྲ་
ཞིག་ཀྱང་མེད་དོ་ཞེས་བརྗོད།
པེ་ཏུ་ལུན་གྱིས་རང་གི་སོར་མོར་ཀ་མེ་ལུའི་སོར་དུབ་གྱོན་ནས་ཡོད་པ་དང་
རང་གི་སོར་དུབ་ལག་ཏུ་མེད་པ་མཐོང་བ་ན་གཡོག་རྒན་མོ་དེར་སྨྲས་པར། འདྲེ་
མོ་ཁྱོད་མནའ་སྐྱེལ་ཚད་བཙུགས་ཀྱིས་བདག་ལ་མགོ་སྐོར་གཏོང་བ་ཡིན་ནམ། ཞེས་
བརྗོད་བཞིན་དུ་ཁོང་ཁྲོའི་མེ་ལྕེ་འབར་ནས་རལ་གྲི་འཕྱུངས་ཏེ་རྒྱག་ཐེངས་གཅིག་ལ་
གཡོག་མོ་དེ་ལྔ་ལམ་དུ་བཏང་།

པེ་ཏུ་ལུན་དང་རྒྱལ་པོ་ཡན་ཡུར།

སྲས་མོ་པེ་ཏུ་ལུན་གྱིས་གཡོག་རྒན་མོ་དེ་ལྔ་ལམ་དུ་བཏང་བས་ཞལ་ཏ་མ་
གཞན་རྣམས་ཤིན་ཏུ་སྐྲག་པར་གྱུར་བས་སྐད་ངན་དྲག་པོ་འདོན་བཞིན་རྒྱལ་པོའི་
སར་དོན་དེ་སྙན་སེང་ཞུ་བར་བསྐྱོད། གནས་ཚུལ་དེ་གསན་མ་ཐག་རྒྱལ་པོས་དེ་
མར་སྲས་མོའི་འགྲམ་དུ་ཕེབས་ནས་ཁྱོད་གང་བྱས་སོང་བ་ཡིན་ནམ་ཞེས་དྲིས་པ་ན་
སྲས་མོ་དེས། ཀྱེ། ཡབ་ཆེན་རྒྱལ་པོ། མདང་ནུབ་འདིར་བདག་དང་མཉམ་དུ་ཡོད་
པའི་ན་གཞོན་དེ་གང་དུ་སོང་ལགས་སམ་ཞེས་དྲིས་པ་དང༌། ཕར་ལྟ་ཚུར་ལྟ་ལན་
འགའ་བྱས་རྗེས་སྨྱོ་བ་ལྟར་རང་གི་ལུས་ལ་གྱོན་པའི་གོས་རྣམས་ཀྱང་སྦར་མོས་འདྲད་
ནས་ཚལ་བུར་བཏང་། ཚུལ་འདི་རྒྱལ་པོས་གཟིགས་པ་ན་བྲན་འཁོར་རྣམས་ལ་བུ་
མོ་འདི་ཚུར་བཟུང་ནས་རྐང་ལག་དང་སྐེ་སོགས་ལ་ལྕགས་སྒྲོག་བརྒྱབ་སྟེ་ཕོ་བྲང་གི་
དཀར་ཁུང་འོག་ཏུ་བཏགས་ནས་འཇོག་དགོས་པའི་བཀའ་ཕབ།
རྒྱལ་པོ་ཡན་ཡུར་ནི་སྔར་ནས་རང་གི་སྲས་མོ་པེ་ཏུ་ལུན་ལ་ཤིན་ཏུ་གཅེས་པས་
ན། ད་ཆ་གནས་ཚུལ་འདི་འདྲ་བ་ཐོན་དུས་རྒྱལ་པོ་ནི་མི་ཟད་པའི་སྡུག་བསྔལ་གྱི་
ཁུར་ལྕིས་མནན། དེ་ནས་རྒྱལ་པོ་དེས་སྨན་པ་དང་གཏོ་བཅོས་བྱེད་མི་འགུག་འབོད་
ཀྱིས་རྩ་ཚིག་འགྲེམས་བསྒྲགས་བྱས་པའི་དོན་རྩར། བདག་གི་བུ་མོ་ནད་ལས་སྐྱོབ་
ཐུབ་མཁན་བྱུང་ན་དེ་ལ་སྲས་མོ་ཆུང་མར་སྦྱིན་རྒྱུ་མ་ཟད་བདག་གི་རྒྱལ་གཞིས་ཕྱེད་
ཆ་སྦྱིན་རྒྱུ་དང༌། གལ་ཏེ་འདིར་ཡོང་ནས་བུ་མོའི་ནད་གཞི་བཅོས་མ་ཐུབ་ན་དེ་ཡི་
མགོ་བོ་བྲེགས་ཏེ་ཕོ་བྲང་གི་མདུན་དུ་འགེལ་རྒྱུ་ཡིན་ཞེས་རལ་གྲི་གནམ་བསྐྱུར་གྱི་
བཀའ་ནན་བསྒྲགས།
རྩ་ཚིག་འགྲེམས་བསྒྲགས་བྱས་རྗེས་སྲས་མོའི་ནད་གཞི་བཅོས་མཁན་ཡིན་ཟེར་
བའི་སྨན་པ་དང་གཏོ་དཔྱད་པ་འཚང་ག་ཤིག་ཤིག་གིས་ཕོ་བྲང་དུ་འབྱོར། འོན་ཀྱང་
སྲས་མོའི་ནད་གཞི་བཅོས་ཐུབ་མི་མ་བྱུང་བས། རྒྱལ་པོས་ཉིན་ལྟར་མི་གསོད་ཀྱི་བྱ་
བ་བརྩམས་ཏེ་སྔ་ཕྱིར་སྨན་པ་བཅུ་ཕྲག་བཞི་དང་གཏོ་དཔྱད་པ་བཅུ་ཕྲག་བཞི་སྟེ་མི་
བཅུ་ཕྲག་བརྒྱད་ཀྱི་མགོ་བོ་བྲེགས་ནས་ཕོ་བྲང་གི་མདུན་དུ་གྲལ་བསྒྲིགས་ཀྱིས་བཀལ།
དུས་དེ་ནས་བཟུང་སྲས་མོའི་ནད་གཞི་བཅོས་མཁན་ཡིན་ཟེར་བའི་ཡོང་མིའི་རྒྱུན་
ཆད་པས་རྒྱལ་པོ་ཡང་བྱ་ཐབས་མ་རྙེད། དེ་ནས་སྲས་མོ་པེ་ཏུ་ལུན་གྱི་ནད་གཞིའི་
སྐོར་ཡུལ་ཕྱོགས་གང་སར་ཁྱབ་པས་ཀུན་གྱིས་ཡ་མཚན་གྱི་གཏམ་དུ་འཛིན།

པེ་ཏུ་ལུན་དང་མེར་ཙུ་དབང༌།

སྲས་མོ་པེ་ཏུ་ལུན་ནི་སེམས་ཆགས་ཀྱི་ནད་གཞི་ཇེ་ལོད་དུ་སོང་ནས་ཉིན་ལྟར་
སེམས་སྡུག་གི་ངུ་འབོད་ཁོ་ནས་དུས་བདའ་བར་བྱེད་པས་མཛེས་པའི་ལང་ཚོ་ཡང་
སད་ཀྱིས་ཁྱེར་བའི་མེ་ཏོག་བཞིན་ཉམས། དེ་ལྟར་སྡུག་བསྔལ་འབབ་ཞིག་གི་ཁྲོད་
དུ་བགྲང་བྱ་གསུམ་ཙམ་འདས། སྲས་མོའི་མ་མར་མིང་ལ་མེར་ཙུ་དབང་ཞེས་པའི་
ཕྲུ་གུ་བུ་ཞིག་ཡོད་པ་དེ་ཆུང་དུས་ནས་ཕོ་བྲང་ནང་སྲས་མོ་དང་མཉམ་བཟའ་མཉམ་
རྩེད་ངང་འཚར་ལོང་བྱུང་བས་ཕན་ཚུན་བརྩེ་བ་ཟབ་པའི་མིང་སྲིང་ལྟ་བུར་གྱུར།
དུས་དེའི་རིང་ལ་ཁོ་ནི་ཡུལ་ཕྱོགས་གཞན་དུ་སྤྲོ་འཆམ་ལ་སོང་ནས་ད་ཆ་རང་ཡུལ་
དུ་ཕྱིར་ལོག་བྱས། ཁོས་རང་གི་སྐྱེད་མ་ཐུག་འཕྲལ་སྲས་མོ་པེ་ཏུ་ལུན་བདེ་འཚམས་
ཀྱི་གནས་ཚུལ་དྲིས་པ་ན་ཁོའི་སྐྱེད་མས། ཁྱོད་ཀྱི་གཅུང་མོ་དེ་ཡིད་སྨྱོ་བླ་ཅན་དུ་གྱུར་
ནས་སྨན་པ་དང་གཏོ་དཔྱད་པ་སུ་འདྲ་ཞིག་གིས་ཀྱང་བཅོས་ཐབས་མ་བྱུང་བར་རྐང་
ལག་དང་སྐེ་ལ་ལྕགས་སྒྲོག་གིས་བཅིངས་ཏེ་ཁང་སྦུག་ཏུ་བཅུག་ནས་མི་ལོ་གསུམ་
ཙམ་སོང་ཞེས་བརྗོད།
མེར་ཙུ་དབང་ན་རེ། བདག་ཕྲལ་དུ་ཁོང་ལ་ལྟ་བར་འགྲོ། ཁོ་བོས་གཅུང་མོའི་
ནད་གཞི་བཅོས་ཐུབ་པ་ཡོང་ཞེས་བརྗོད།
སྐྱེད་མ་ན་རེ། ཁྱོད་ལོས་འགྲོ། འོན་ཀྱང་ཁྱོད་ངང་ཙམ་གྱིས་དང༌། ཕྱི་ཉིན་
བདག་གིས་ཁྱོད་སྲས་མོའི་འགྲམ་དུ་ཁྲིད་ཐབས་བྱེད་ཅེས་བརྗོད། དེ་ནས་སྐྱེད་མ་
དེས་པེ་ཏུ་ལུན་བཀག་སྐྱིལ་དུ་འཇོག་སའི་ཕོ་བྲང་དུ་སོང་ནས་གསང་སྟབས་ཀྱིས་
སྒོ་སྲུང་བ་དང་བྲན་འཁོར་ལ་རྒྱུ་རྔན་བྱིན་ནས་སྨྲས་པར། བདག་ལ་བུ་མོ་ཞིག་
ཡོད་པ་དེ་སྔར་སྲས་མོ་པེ་ཏུ་ལུན་དང་མཉམ་དུ་བདག་གི་ནུ་ཞོ་བཏུང་ནས་འཚར་
ལོངས་བྱུང་ཞིང༌། ད་ཆ་མོ་བག་མར་བཏང་ཟིན་པ་དེས་སྲས་མོ་སྙུན་ལྕིས་མནར་བ་
ཐོས་ཕྲལ་གདུང་བས་མི་བཟོད་པར་ཁོང་མཇལ་དུ་སླེབས་ཡོད་པས། ཁྱོད་ཅག་གིས་
བདག་གི་བུ་མོ་དེ་སྲས་མོ་མཇལ་བར་ཐོངས། སྲས་མོ་མཇལ་རྗེས་གསང་སྟབས་ངང་
ལོག་འགྲོ་བས་སུས་ཀྱང་རྣ་ཐོས་རྫི་རིག་མི་ཡོང་ཞེས་བརྗོད།
བྲན་པོ་ན་རེ། སྲས་མོ་མཇལ་བར་འགྲོ་དགོས་ན་མཚན་མོ་ལས་གཞན་གྱི་
དུས་སུ་མི་ཡོང་བས། ཕྱི་ཉིན་རྒྱལ་པོ་སྲས་མོའི་འགྲམ་དུ་ཕེབས་ནས་ཕྱིར་ལོག་ཟིན་
མཚམས་ཁྱོད་བུ་མོ་ཁྲིད་ནས་སྲས་མོ་མཇལ་བར་ཤོག་ཅེས་བརྗོད།
མ་མས་བྲན་དེའི་ལག་ཏུ་འོ་སྦྱར་ནས་ཐུགས་རྗེ་ཆེ་ཞུས་རྗེས་རང་གི་ཁྱིམ་དུ་ལོག
ཕྱི་ཉིན་དགོང་མོ་མོས་རང་གི་བུ་དེར་བུད་མེད་ཀྱི་གྱོན་པ་གཡོགས་ནས་དམན་ཆུང་
ཇི་ལྟ་བ་ཞིག་ཏུ་བཅོས་རྗེས་ལག་གདང་སྦྲེལ་ནས་ཕོ་བྲང་དུ་ཁྲིད། བྲན་པོ་དེས་ཁོང་
གཉིས་པོ་མཐོང་མ་ཐག་འགྲམ་དུ་ཡོང་ནས་ཁྱོད་གཉིས་མགྱོགས་པོ་སོང་ལ་འགོར་
འགྱང་མེད་པ་གྱིས་ཞེས་བརྗོད།
མེར་ཙུ་དབང་ཕོ་བྲང་དུ་སླེབས་པ་དང་བུད་མེད་ཀྱི་ཆས་གོས་ཕུད་རྗེས་ལཱ་སྒྲོན་
ཞིག་སྤར། ཨམ་ཕྲག་ནས་གསུང་རབ་བཏོན་ཏེ་ལན་འགའ་སྐྱོར་རྗེས་གདུང་བའི་
རྣམ་འགྱུར་དང་བཅས་ཏེ་སྲས་མོ་པེ་ཏུ་ལུན་གྱི་མདུན་དུ་བསྡད་ནས་མོ་ལ་འཚམས་
འདྲི་བྱས། སྲས་མོ་དེས་ཁོ་ལ་ཞིབ་པར་བལྟས་རྗེས་ད་གཟོད་མེར་ཙེ་དབང་ཡིན་པ་
རྟོགས་པས། གཅེན་པོ་ཁྱེད་ཡུན་རིང་གཞན་ཡུལ་དུ་འཁྱམས་ནས་ཁྱེད་ཀྱི་གནས་
ཚུལ་ཙམ་ཐོས་རྒྱུ་མེད་པ་འདི་འདྲ་ཅི་ཡིན་ཞེས་བརྗོད།
མེར་ཙུ་དབང་ན་རེ། ད་ཆ་ཁོ་བོ་སྐྱོན་མེད་དུ་ལོག་ནས་ཡོད། སླད་ད་དུང་
ཡུལ་ཕྱོགས་གཞན་ལ་འགྲོ་དགོས་པ་ཡིན། ད་ལམ་ཁྱེད་སྙུན་མནར་གྱི་གནས་ཚུལ་
ཐོས་སྐབས་བློ་གཡེང་ཤིན་ཏུ་ཆེ་བས་ཁྱེད་མཇལ་བར་ཡོང་བ་ཡིན། ཁོ་བོས་ཁྱེད་ཀྱི་
སྙུན་གཞི་འདི་བཅོས་ཐུབ་པ་ཡོང་ཞེས་བརྗོད།
སྲས་མོ་ན་རེ། གཅེན་པོ་མཁྱེན། ཁྱེད་ཀྱི་ཐུགས་སུ་བདག་སྨྱོ་ནད་གདོན་གྱིས་
བརླམས་པར་དགོངས་སམ་ཞེས་བརྗོད། མེར་ཙུ་དབང་ན་རེ། སྐྱེ་བོ་ཀུན་གྱིས་འདི་
ལྟར་བརྗོད་པས་ཁོ་བོ་ནི་ཡིད་ཆེས་མེད་པ་མི་སྲིད་ཅེས་བརྗོད།
སྲས་མོས་འདི་ལྟར་ག་ལ་ཡིན། ཀུན་གྱིས་འདི་ལྟར་བརྗོད་པ་ནི་ཁོ་ཅག་རང་འཁྲུལ་
བ་ཡིན། ཅི་སྟེ་བདག་སྨྱོ་བར་གྱུར་ཡང་དེ་ལ་རྒྱུ་མཚན་ཡོད་པ་ཡིན་ཞེས་བརྗོད།
མེར་ཙུ་དབང་ན་རེ། དེ་ལྟར་ལགས་ན། ཁྱོད་ལ་མ་ཉེས་ཁག་གཡོགས་ཅི་ཞིག་
བྱུང་ཡོད་དམ། གནས་ཚུལ་རྣམས་མ་གསང་བདག་ལ་དྲང་པོར་གསུངས་དང་།
བོས་ཁྱོད་སྡུག་བསྔལ་གྱི་གནས་འདི་ལས་སྐྱོབ་ཐུབ་པ་ཡོང་སྲིད་ཅེས་བརྗོད།
སྲས་མོ་ན་རེ། གཅེན་པོ་ཁྱེད་མ་གཡེང་བདག་ལ་གསོན། ཉིན་ཞིག་གི་མཚན་
མོ་ནམ་ཕྱེད་ཀྱི་དུས་སུ་བདག་གཉིད་ལས་བསད་དེ་ངེད་རང་གཅིག་པུ་ཙོག་པུར་
སྡོད་པའི་སྐབས་སུ་ཁོ་མོའི་མལ་གྱི་འགྲམ་དུ་མཚར་སྡུག་ལང་ཚོ་མཛེས་པའི་ན་
གཞོན་ཞིག་གཉིད་དུ་ཡུར་ནས་ཡོད་པ་དེའི་མཛེས་སྡུག་གི་ཚད་ནི་གཏམ་གྱིས་ཀྱང་
བརྗོད་པར་དཀའ་བའི་མཛེས་པའི་ཕུལ་དུ་ཕྱིན་པ་ཞིག་མཆིས། སྐབས་དེར་ཁོ་མོའི་
ཡིད་ལ་ཡབ་རྒྱལ་པོས་བདག་ལ་ཚོད་བགམ་མཛད་ཕྱིར་ན་གཞོན་དེ་བདག་གི་མལ་
གྱི་འགྲམ་དུ་བསྐྱལ་བར་སེམས། ཅི་ཕྱིར་ཞེ་ན། སྐབས་དེའི་དུས་སུ་རྒྱལ་བློན་མི་དྲག་
གི་བུ་ཕྲུག་མང་པོས་ཁོ་མོ་གཉེན་དུ་སློང་བ་དང་། ཡབ་རྒྱལ་པོའི་ཐུགས་ལ་ཡང་ཁོ་
མོ་གང་མགྱོགས་འཇིག་རྟེན་མཐུན་འཇུག་གི་ལས་སུ་འཇུག་རྒྱུའི་དགོངས་པ་འགོག་
ཏུ་མེད་པ་ཞིག་ཡོད་ཀྱང་། བདག་གིས་དང་དུ་མི་ལེན་པར་དེ་དག་ཐམས་ཅད་
མཐའ་གཅིག་ཏུ་བཀག་པས་ན། ཡབ་རྒྱལ་པོས་ཁོ་མོ་འཇིག་རྟེན་མཐུན་འཇུག་གི་
ལས་ལ་བློ་ཁ་ཕྱོགས་པའི་ཐབས་མཁས་མཛད་པར་དོགས་ནས་ན་གཞོན་དེ་གཉིད་
གསོད་མི་ནུས་པར་གྱུར། ཕྱི་ཉིན་ཞོགས་པ་ཁོ་མོ་གཉིད་ལས་བསད་སྐབས་རང་གི་
ལག་གི་མཛུབ་རྒྱན་ན་གཞོན་དེས་བརྗེས་པ་ད་གཟོད་ཚོར། འདི་ནི་བདག་གི་གཏམ་
རྒྱུད་ཡིན་ལ་ཁོ་མོ་ཡིད་སྨྱོ་བླ་ཅན་དུ་གྱུར་དོན་ཡང་དེ་ཡིན། གཅེན་པོ་མཁྱེན། ན་
གཞོན་དེ་མཐོང་བ་ནས་བཟུང་བདག་ནི་དེའི་མཛེས་སྡུག་ལ་ཡིད་ཀྱི་བརྟན་པ་དབང་
མེད་དུ་ཕྲོགས་སོང་བས། ན་གཞོན་དེ་མ་མཐོང་བའི་སྡུག་བསྔལ་གྱིས་ཟས་བཅུད་
ཉལ་གཉིད་བྲལ་ཞིང༌། སེམས་པ་ཡང་རྣལ་དུ་མི་ཕབས་པས་ཉིན་ལྟར་མིག་དང་
མཆི་མ་མི་བྲལ་བར་སྡོད་དགོས་བྱུང༌། ཁོ་མོར་ཆགས་སྒོ་འདི་ལྟ་བུ་བྱུང་བས་ད་ནི་
ཇི་ལྟར་བྱས་ན་ལེགས་སམ་ཞེས་བརྗོད།
པེ་ཏུ་ལུན་ནི་རང་ཐོག་ཏུ་བྱུང་བའི་གནས་ཚུལ་རྣམས་བརྗོད་ནས་ངུ་བཞིན་
བསྡད། མེར་ཙུ་དབང་ནི་མགོ་བོ་དུད་དེ་བློ་ངོར་བྱ་བ་འདི་ཡ་མཚན་ཤིན་ཏུ་ཆེ་བས་ཇི་
ལྟར་བྱས་ན་ལེགས་པའི་ཐབས་ཤིག་མ་རྙེད་པས་བྱ་ཐབས་ཟད་དེ་སྨྲས་པར། ན་གཞོན་གྱི་
དོན་དེས་བདག་དཀའ་བའི་གནས་སུ་ལྷུང་། འོན་ཀྱང་ཁོ་བོས་རྒྱལ་ཁམས་བསྐོར་ཏེ་ཁྱེད་
ཀྱི་ནད་གསོ་བའི་སྨན་མཆོག་འཚོལ་དུ་འགྲོ། ཁྱེད་བློ་མི་འཚབ་པར་ངང་གིས་བསྒུགས་
ནས་སྡོད། ཨཱ་ལཱ་ཐུགས་རྗེ་ཅན་གྱིས་དངོས་གྲུབ་སྩལ་སྲིད་ཅེས་བརྗོད།

མེར་ཙུ་དབང་ཕྱོགས་ཐོན་གྱི་ལམ་དུ་ཞུགས་པ།

མེར་ཙུ་དབང་གིས་པེ་ཏུ་ལུན་ལ་སེམས་གསོ་བྱས་རྗེས་རྟབ་རྟབ་པོར་ཁྱིམ་དུ་
ལོག་ནས་མ་དང་མཉམ་དུ་ཞག་གཅིག་བསྡད་མཚམས་ཕྱི་ཉིན་ཞོགས་པ་སྡོག་ཆས་
བརྒྱབ་སྟེ་ཕྱོགས་ཐོན་གྱི་ལམ་དུ་ཞུགས། དེ་ནས་ཁོས་ཡུལ་དང་གྲོང་ཁྱེར་རེ་རེ་བཞིན་
བར་མེད་དུ་མྱུལ་ནས་ཟླ་གཅིག་རིང་ལ་ལུང་གྲངས་མེད་བརྒལ་ཏེ་ཡུལ་གྲོང་དང་
གླིང་ཕྲན་མང་པོར་བསྐྱོད་ནས་མཐར་ལེགས་པོ་ཞེས་པའི་གྲོང་ཁྱེར་དུ་སླེབས། ཁོས་
གྲོང་ཁྱེར་དེའི་ནང་སྲས་མོ་པེ་ཏུ་ལུན་གྱི་ནད་གཞི་བཅོས་པའི་སྨན་མཆོག་འཚོལ་བར་
སོང་། དེའི་གོང་དུ་ཁོ་གང་དུ་སླེབས་པའི་ས་དེར་རྒྱལ་པོ་ཡན་ཡུར་གྱི་སྲས་མོ་པེ་ཏུ་
ལུན་སྨྱོ་བའི་གནས་ཚུལ་འབྲུག་ལྟར་གྲགས་ཀྱང༌། གྲོང་ཁྱེར་འདིར་སླེབས་པའི་ཚེ་
ན་སྔར་དང་མི་འདྲ་བར་ཡུལ་འདིའི་རྒྱལ་པོ་ཧྲན་ལུ་མེན་གྱི་ཁྲི་སྲས་ཀ་མེ་ལུ་སྨྱོ་བའི་
གནས་ཚུལ་ཐོས་པས། ཁོས་ཁུལ་དེའི་མི་རྣམས་ལ་དེ་སྐོར་གྱི་གཏམ་ཞིབ་ཏུ་དྲིས་པ་
ན་ཡུལ་མི་ཚོས་ཁོ་ལ་རྒྱལ་སྲས་ཀྱི་གནས་ཚུལ་ཞིབ་ཕྲ་བརྗོད་པ་དང་འབྲེལ། ད་ཆ་
ཁྲི་སྲས་དེ་ཧ་རི་ཏོ་ཐུ་ཞེས་པའི་ཡུལ་དུ་ཡོད་པ་དང་། ཡུལ་དེ་ནི་ཆུ་ཐོག་ནས་སོང་
ན་དུས་ཡུན་ཟླ་གཅིག་ཙམ་དགོས་པ་དང་། སྐམ་ས་ནས་སོང་ན་ལམ་ཐག་ཤིན་ཏུ་
རིང་བས་དུས་ཡུན་ཟླ་དྲུག་ཙམ་གྱི་འགྲུལ་ལམ་གཅོད་དགོས་ལུགས་བརྗོད།
མེར་ཙུ་དབང་གིས་གནས་ཚུལ་ཞིབ་ཕྲ་རྟོགས་རྗེས་ཆུ་ཐོག་ནས་ཡུལ་དེར་འགྲོ་
རྒྱུའི་བློ་ཐག་བཅད། དེ་ནས་ཡུལ་ཧ་རི་ཏོ་ཐུར་བགྲོད་པའི་ཚོང་གྲུ་ཞིག་ཏུ་བསྡད་
ནས་ཡུལ་དེར་བསྐྱོད། དུས་ཡུན་ཟླ་གཅིག་ཙམ་གྱི་མཚོ་འགྲུལ་ལ་བར་ཆད་མ་བྱུང་
ཡང་། ཡུལ་ཧ་རི་ཏོ་ཐུར་སླེབས་ཉེའི་མཚམས་སུ་གློ་བུར་མཚོ་ཐོག་ཏུ་རླུང་འཚུབ་
དྲག་པོ་ལངས་པས་གྲུ་ཐོག་གི་གཡོར་མོ་ཚལ་བུར་སོང་བ་དང་། གཡོར་ཤིང་ཡང་
ཆག གྲུ་གཟིངས་དང་འགྲུལ་མི་ཐམས་ཅད་ཀྱང་རྒྱ་མཚོར་བྱིངས། མི་རྣམས་མཚོ་
ནང་དུ་རང་རང་སྲོག་མགོ་གང་ཐོན་གྱིས་རྐྱལ་དུ་འཇུག མེར་ཙུ་དབང་ནི་རླུང་
རླབས་ཀྱིས་བདས་ནས་ཁྲི་སྲས་ཀ་མེ་ལུ་ནད་གསོ་བའི་བཞུགས་གནས་ཕོ་བྲང་གི་
འདབས་རོལ་དུ་བསྐྱལ། སྟབས་འགྲིག་པ་ཞིག་ལ་དེ་ཉིན་རྒྱལ་བློན་ཚོགས་པའི་
སྐབས་དང་འཁེལ། དུས་དེ་ཤེད་ན་ཁྲི་སྲས་ནི་ནད་གཞི་ལྕི་སྒང་ཡིན་གཤིས། ར
དེར་ལྟ་བཞིན་དུ་ཡ་མཚན་ཆེས་ཆེར་འཕེལ་ཞིང་ཡིད་ཀྱི་བརྟན་པ་དབང་མེད་དུ་
ཕྲོགས་ནས་སྨྲས་པར། རྨི་ལམ་འདི་བདེན་པ་ཡིན་ན་གཞོན་ནུ་མ་འདི་ནི་ཡབ་རྒྱལ་
པོས་བདག་ལ་བསྩལ་བའི་ཆུང་མ་དེ་ཡིན་པར་ངེས་སོ་ཞེས་ཆིག་ལབ་བརྒྱབ། དུས་
ཀྱི་བགྲོད་པ་འདི་ལྟར་མགྱོགས་པ་ཨང་། ཚོར་མེད་ངང་ནས་བགྲང་བྱ་གསུམ་ཙམ་
འདས། ཁྱིམ་ཐབ་ལེན་རྒྱུའི་དོན་དེར་བདག་གི་ད་ཕན་ནམ་ཡང་ཁས་ལེན་བྱས་མེད་
པས། ཡབ་རྒྱལ་པོ་ཐུགས་ཁྲོས་ནས་བདག་ཁང་བུ་འདིའི་ནང་སྒོ་བཅད་དེ་བཅུག
དེ་ནས་ཁོང་གིས་བུད་མེད་མཛེས་མ་ཞིག་འདིར་བསྐྱལ་ནས་བདག་ལ་ཚོད་ལྟ་བྱེད་
པ་མ་ཡིན་ནམ། གལ་ཏེ་ཨཱ་ལཱའི་དགོངས་པ་དང་མ་འགལ་ན་ཕྱི་ཉིན་ཞོགས་པ་
བདག་གིས་ཡབ་རྒྱལ་པོར་བུ་མོ་འདི་བདག་གི་མདུན་མར་བསུ་རྒྱུའི་རེ་བ་ཞུ་རྒྱུ་ཡིན་
པས། ད་ནི་གཞོན་ནུ་མ་འདིའི་ལུས་ཐོག་ནས་སེམས་རྟེན་དངོས་པོ་ཞིག་ལེན་པར་
རིགས་སོ་སྙམ་ནས་པེ་ཏེ་ལུན་གྱི་མཛུབ་ཆུང་ཐོག་བསྐོན་པའི་རིན་ཐང་ཞལ་དུ་མེད་
པའི་རྡོ་རྗེ་ཕ་ལམ་གྱི་སོར་དུབ་ཅིག་ཡོད་པ་དེ་ཕུད་ནས་རང་གི་མཛུབ་མོར་བརྒྱུས་
རྗེས་གཞོན་ནུ་མ་དེ་རང་ཉིད་དང་འགྱངས་ཁྱད་རིང་ཙམ་དུ་བཞག་ནས་མུ་མཐུད་
གཉིད་ལ་ཡུར། ཁྲི་སྲས་ཀ་མེ་ལུའི་མཛད་ཚུལ་དེ་རྣམས་མཐོང་རྗེས་ལྷ་མོ་མཱ་ཡེ་མུ་
ནེས་འདྲེ་ཏེ་ཧེ་ནེ་ཧྲུ་དང་ཀ་ཧྲེ་ཀ་ཧྲེ་གཉིས་ལ་སྨྲས་པར། ཁྱོད་གཉིས་ཀྱིས་ཀ་མེ་ལུ་
ཡི་བྱེད་ཚུལ་རྣམས་མཐོང་བྱུང་ངམ། མི་དེ་ཡ་རབས་གང་འདྲ་ཞིག་མི་འདུག་གམ།
དེ་ནི་ན་གཞོན་དེར་སྐྱོན་གྱི་དྲི་མས་མ་འགོས་པའི་ཡ་རབས་བཟང་སྤྱོད་ལྡན་པའི་
མཚོན་རྟགས་ཤིག་རེད། ཅེས་བརྗོད་མཚམས་སྲས་མོ་པེ་ཏེ་ལུན་གཉིད་ལས་བསད་
པ་དང་། ཁོང་གཉིད་ལས་སད་དུས་རང་གི་འགྲམ་དུ་ན་གཞོན་ཞིག་ཉལ་ནས་ཡོད་
པ་མཐོང་བ་ན་ཡིད་ལ་འཇིགས་སྐྲག་ཆེན་པོ་བྱུང་ནས་ཨ་ཙི། ད་དཔེ་བསགས་ཤག
ཆ་རྒྱུས་མེད་པའི་ན་གཞོན་འདི་ཁོ་མོའི་ཉལ་ཁྲིའི་ཐོག་ཉལ་བ་འདི་འདྲ་ཅི་ཡིན།
ཞེས་བརྗོད་མཚམས་ན་གཞོན་དེར་ཞིབ་པར་ལྟ་སྐབས་ཕོ་གཞོན་དེ་ནི་མཛེས་ཤིང་
ཡིད་དུ་འོང་བ་ཞིག་ཡོད་པ་མཐོང་དུས་གཞོན་ནུ་མ་དེས་སྨྲས་པར། མི་འདི་བཅོ་
ལྔའི་ཟླ་བ་ལྟ་བུའི་མཛེས་སྡུག་ལྡན་པ་ཞིག་འདུག ཕོ་གཞོན་འདིས་བདག་ཁོ་པའི་
ཆུང་མར་སློང་བ་ཁོ་མོས་སྔ་ས་ནས་ཤེས་ཡོད་ན་བདག་གིས་མི་འདོད་པའི་དགག་བྱ་
བྱེད་རྒྱུ་ལྟ་བཞག སོམ་ཉི་མེད་པར་ན་གཞོན་འདི་དང་ཚེ་གང་གཏན་གྲོགས་བྱེད་རྒྱུ་
ཡིན་པས། ཕྱི་ཉིན་ཁོ་མོས་ཡབ་རྒྱལ་པོར་ན་གཞོན་འདི་བདག་གི་ཚེ་གྲོགས་སུ་ཡོང་
བའི་རེ་བ་ཞུ་རྒྱུ་ཡིན་ཞེས་ཆིག་ལབ་བརྒྱབ། དེ་མུར་གཞོན་ནུ་མ་དེས་ལག་བརྐྱངས་
པ་དང་རང་གི་སོར་དུབ་མེད་པ་ཚོར་བས་ལྟ་ཞོར་ལ་རང་གི་མཛུབ་རྒྱན་ཀ་མེ་ལུའི་
མཛུབ་མོར་གྱོན་ཡོད་པ་མཐོང་བ་ན། གཞོན་ནུ་མས་ཀྱང་ན་གཞོན་དེའི་ལུས་ཐོག་
ནས་སེམས་རྟེན་དངོས་པོ་ཞིག་ལེན་དགོས་སྙམ་པ་དང་དུས་གཅིག་ཏུ་ཀ་མེ་ལུའི་
ལག་ཏུ་ཡང་མཛུབ་རྒྱན་ཞིག་ཡོད་པ་དེ་བཀྲོལ་ནས་སེམས་རྟེན་དུ་ཉར། དེ་མུར་
གཞོན་ནུ་མ་དེ་ཡང་གཉིད་དུ་ཡུར། སྐབས་དེར་མ་ཡེ་མུ་ནེས་ཏེ་ཧེ་ནེ་ཧྲུར་སྨྲས་པར།
ད་ནི་ཡིད་འོང་བུ་མོ་འདི་དང་ན་གཞོན་མཛེས་སྡུག་ལྡན་པ་འདི་གཉིས་གཉེན་སྒྲིག་
གི་དམ་བཅའ་བརྟན་པོ་བཀོད་ཟིན་པས། གཞོན་ནུ་ཕོ་མོ་འདི་གཉིས་འཇིག་རྟེན་
མཐུན་འཇུག་གི་གཉེན་དུ་སྡེབ་རྒྱུ་ནི་ཤིན་ཏུ་འོས་ཤིང་འཚམ་པ་ཞིག་འདུག་གོ། ད་
བདག་གིས་ཁྱོད་ཚེ་ཐར་བཏང་བས་ཆོག ཅེས་བརྗོད་མཚམས་དཔང་ཡིག་ཅིག་བྲིས་
ནས་ཏེ་ཧེ་ནེ་ཧྲུར་སྤྲད་པ་དང་དེ་ནས་ཀ་ཧྲེ་ཀ་ཧྲེར་སྨྲས་པར། ད་ནི་ནམ་གསལ་བར་
ཉེ་བས་ཁྱོད་ཀྱིས་ཏེ་ཧེ་ནེ་ཧྲུར་རོགས་བྱས་ནས་པེ་ཏེ་ལུན་གང་མགྱོགས་རང་གནས་སུ་
སྐྱེལ་ཤོག་ཅེས་ངག་བཀོད་བྱས།
ཀ་ཧྲེ་ཀ་ཧྲེས་ཁྱོད་ཀྱི་བཀའ་བཞིན་ཞུའོ་ཞེས་བརྗོད་མཚམས་ཏེ་ཧེ་ནེ་ཧྲུ་དང་
མཉམ་དུ་མཁའ་ལ་འཕུར་ནས་སྲས་མོ་པེ་ཏུ་ལུན་རྒྱ་ནག་ཏུ་སྐྱེལ་བར་སོང་ཞིང༌། ཕོ་
པོ་ཡིད་མུག་སྟེ་ཁྲི་སྲས་ཀྱི་སྔས་མགོར་བཞུགས་ཤིང༌། སྲིད་བློན་ནི་ཁྲི་སྲས་ཀྱི་མལ་
གཞུག་ཏུ་ལངས་སྟབས་སུ་གནས། ཁྲི་སྲས་དེ་ཉིན་ཤས་སྔོན་ནས་སྨྲ་བ་མེད་པ་དང་
བཟའ་བཏུང་ཡང་མི་བྱེད་པར་བརྟེན་ལུས་ཤིན་ཏུ་རིད་པར་གྱུར་ནས་འདུ་བྱེད་ཀྱང་
སྟོངས་ལ་ཉེ། སྲིད་བློན་ནི་རྒྱལ་པོའི་སྐུ་བཅར་དུ་ཡོད་པས་ཁོ་ནི་སེམས་ཁྲལ་གྱི་རང་
ཚུགས་མི་ཐུབ་པ་ལྟ་བུར་གྱུར་ཞིང་། ལྟ་ཞོར་དུ་མཚོ་ཁར་ཕྱོགས་པའི་སྒེའུ་ཁུང་ནས་
སྐྱེ་བོ་ཞིག་མཚོ་ཐོག་ཏུ་འཕྱོ་ནས་ཡོད་པ་མཐོང་། ཛ་དྲག་ཆེ་བའི་གནས་ཚུལ་དེས་
བློན་ཆེན་གྱི་བློ་ཁ་འགྱུར་ནས་རྒྱལ་པོའི་འགྲམ་དུ་སོང་སྟེ་སྨྲས་པར། ཀྱེ། རྒྱལ་པོ་མི་
དབང་ཆེན་པོ་མཁྱེན། མཚོ་ཐོག་ཏུ་སྐྱེ་བོ་ཞིག་འཕྱོ་ནས་ཡོད་པ་དེ་སྲོག་ཉེན་དང་
ཕྲད་པས་ཁོ་བོ་སྐྱོབ་ཏུ་འགྲོ། དེ་ནི་ཨཱ་ལཱ་ཐུགས་རྗེ་ཅན་གྱིས་ཁྲི་སྲས་སྲོག་ཉེན་ལས་
སྐྱོབ་པའི་དངོས་གྲུབ་མིན་ནམ་སྙམ་ན་རྒྱལ་པོས་བདག་སྐྱོབ་ཏུ་འགྲོ་ཆོག་པའི་གནང་
བ་སྩལ་དུ་གསོལ་ཞེས་བརྗོད།
རྒྱལ་པོ་ན་རེ། བདག་གི་བུ་འདི་མཐའ་ངན་འདི་ལྟ་བུར་གྱར་དོན་ཁྱོད་ཀྱིས་
ལན། ད་ཆ་ཁོ་ནི་ལྟ་བར་མི་བཟོད་པ་ཞིག་ཏུ་གྱུར་ཡོད་ན། ཁྱོད་ཀྱིས་མཚོ་ལས་
བསྐྱབས་པའི་སྐྱེ་བོ་དེས་གནས་ཚུལ་འདི་འདྲ་མཐོང་དུས་དགྲ་དགའ་སྙིང་སྡུག་གི་
བྱ་བ་མི་ཡོང་ངམ། གལ་ཏེ་ཁྱོད་ཀྱིས་བསྐྱབས་པའི་མི་དེས་ཚུལ་འདི་འདྲ་མཐོང་
དུས་མ་རྟགས་བྱུང་རྒྱལ་གྱི་གཏམ་སྨྲས་ནས་ངེད་ཚོའི་གསང་བ་བརྟོལ་ཚེ། སྔོན་ལ་
ཁྱོད་ཀྱི་མགོ་བོ་བྲེགས་རྒྱུ་ཡིན། གང་ལགས་ཤེ་ན། ལས་ངན་པ་འདི་ཡོང་རྐྱེན་ཐམས་
ཅད་ཁྱོད་ལ་ཐུག་པས་ཆད་པ་བཅད་ན་ཁྱོད་ལ་གཅོད། ད་ནི་ཁྱོད་ཀྱིས་གང་འདོད་
པ་ལྟར་གྱིས་ཤིག་ཅེས་བརྗོད།
དེ་ནས་སྲིད་བློན་གྱིས་རྟབ་རྟབ་པོར་སོང་སྟེ་རྒྱ་མཚོར་ཐུག་པའི་སྒོ་ཆུང་ཕྱེ་ནས་
གོམ་པ་ཉི་ཤུ་ཙམ་སོང་བ་ན་དེ་གར་མེར་ཙུ་དབང་དབུགས་ཀྱི་རྒྱུ་བ་ཆད་ལ་ཉེ་བར་
ཡོད་པ་མཐོང་བ་དང་དེ་མར་ལག་བརྐྱངས་ཏེ་ཁོའི་སྐྲ་ལོ་ནས་བཟུང་ཞིང་དལ་བུ་
དལ་བུར་སྐམ་སར་འཐེན་པས་འཆི་ཁ་ལས་བསྐྱབས། སྐབས་དེར་མེར་ཙུ་དབང་ནི་
མིག་འབྲས་འབུར་ཞིང་གྲོད་པ་ཆུ་ཡིས་ཁེངས་པས་འཆི་ལ་ཉེ། སྲིད་བློན་གྱིས་ཁོའི་
འགྲམ་དུ་ལངས་ནས་བསྡད། ཡུད་ཙམ་སོང་བ་ན་མེར་ཙུ་དབང་འཆི་ཁ་ལས་གསོས་
པའི་ཚེ་སྲིད་བློན་གྱིས་ཁོའི་ལུས་ཀྱི་གོས་རློན་པ་རྣམས་ཕུད་རྗེས་བྲན་པོ་ཞིག་གི་གྱོན་
པ་དང་ལ་ཐོད་ཁོ་ལ་གཡོགས་ནས་སྨྲས་པར། བདག་ནི་ཁྱོད་ཀྱི་སྲོག་སྐྱོབ་དྲིན་ཆེན་
ཡིན་པས་ཁྱོད་ཀྱིས་ཁོ་བོའི་སྲོག་ཤོར་བའི་རྒྱུ་བྱེད་པར་མི་རིགས་སོ་ཞེས་བརྗོད།
མེར་ཙུ་དབང་ན་རེ། ཁྱེད་ཅི་གསུངས་པ་ཡིན་ཞེས་དྲིས། སྲིད་བློན་ན་རེ།
ཁྱོད་ད་ལྟ་སྲིད་བློན་དང་རྒྱལ་པོའི་ཞི་དྲག་དཔོན་རིགས་རྣམས་ཀྱི་མདུན་ནས་འགྲོ་
དགོས་པ་ཡིན། འདི་གར་ཁྲི་སྲས་ཀ་མེ་ལུ་སྙུན་བབ་ཤིན་ཏུ་ལྕི་བས་དཔོན་རིགས་
རྣམས་ཁ་ཁྲིམས་བསྡམས་ནས་གང་བྱུང་སྨྲ་བ་མི་བྱེད་ཅེས་བརྗོད། མེར་ཙེ་དབང་
ནི་ཀ་མེ་ལུ་ཞེས་པའི་མིང་དེ་ཐོས་མ་ཐག་སྔར་ཡུལ་ཐུས་ཡུད་ལེགས་པོ་ནས་དེ་སྐོར་
གྱི་ཤོད་རྒྱུན་གོ་ཐོས་བྱུང་བ་དང༌། ད་ཆ་རང་ཉིད་ཀྱང་ཀ་མེ་ལུ་འཚོལ་དུ་ཡོང་བ་
ཡིན་པས། བློ་ངོར་དོན་གྱི་ཆ་ལམ་ཙམ་རྟོགས་ན་ཡང་སྲིད་བློན་གྱི་མདུན་དུ་གང་
ཡང་མི་ཤེས་པའི་ཚུལ་གྱིས་ཀ་མེ་ལུ་ཞེས་པ་དེ་སུ་ཡིན་ནམ་ཞེས་དྲིས།
སྲིད་བློན་ན་རེ། ཀ་མེ་ལུ་ནི་ཡུལ་འདིའི་རྒྱལ་པོའི་སྲས་ཡིན། ད་ཆ་ཁོང་སྙུན་
ལྕིས་མནར་ཏེ་གཟིམ་མལ་དུ་ལུས་པས་ཉིན་མོ་འཚོ་ཚིས་ཀྱི་དང་ག་ཉམས། མཚན་
མོ་ཉལ་གཉིད་ཀྱི་སྐལ་བ་བྲལ། ཉིན་མཚན་དུས་དྲུག་ཏུ་བདེ་བའི་སྐབས་མ་མཆིས་
ན་རིང་པོར་མི་ཐུབ་པས། ང་ཅག་རྒྱལ་བློན་ཐམས་ཅད་སྡུག་བསྔལ་གྱི་གནས་སུ་
ལྷུང་། ཁྱོད་ཕོ་བྲང་དུ་སླེབས་དུས་ཁོང་ལ་གཏན་ནས་ལྟ་བར་མི་བྱེད་ལ་ཕོ་བྲང་ནང་
གང་བྱུང་དུ་ཕར་ལྟ་ཚུར་ལྟ་ཡང་བྱེད་མི་རུང་། དེ་ལས་ལྡོག་ན་ཁྱོད་སྲོག་དང་བྲལ་
སྲིད་ལ་བདག་ལ་ཡང་ཆགས་སྒོ་ཡོང་ཞེས་བརྗོད།
མེར་ཙུ་དབང་ན་རེ། དཀོན་མཆོག་མཁྱེན། ཁྱེད་ཀྱིས་གསུངས་པའི་ན་གཞོན་
དེ་འདི་ལྟར་ན་དོན་ཅི་ཡིན་བདག་ལ་དྲང་པོར་གསུང་བར་ཞུ་ཞེས་བརྗོད།
སྲིད་བློན་ན་རེ། དོན་དེ་ཁོ་བོས་ཀྱང་གསལ་ངེས་མི་ཤེས་མོད། འོན་ཀྱང་གོ་
ཐོས་ལྟར་ན་ལོ་གསུམ་སྔོན་དུ་རྒྱལ་པོས་ཁོང་ལ་གཉེན་སྒྲིག་བྱེད་དགོས་པའི་བཀའ་
ཕེབས་ཀྱང་རྒྱལ་སྲས་དེས་མི་འདོད་པར་ཡབ་ཀྱི་བཀའ་ལས་ལྡོག་པས་རྒྱལ་པོ་ཐུགས་
ཁྲོས་ཏེ་སྲས་དེ་བཞུགས་གནས་ལོགས་བཅད་ཀྱིས་སྒྱོགས་ཁང་དུ་བཅུག ཕྱིས་སྲས་
ཀྱི་རྨི་ལམ་དུ་བསམ་བརྗོད་ལས་འདས་པའི་བུད་མེད་མཛེས་མ་ལྟ་བས་ཆོག་མི་ཤེས་
པ་ཞིག་ཕྲད་ནས་ཁོང་གཉིས་པོ་སེམས་རྟེན་མཛུབ་རྒྱུས་ཀྱང་བརྗེ་རེས་བྱས་པ་རྨིས།
དོན་ངོ་མ་ངེད་ཅག་གིས་ཀྱང་གསལ་ངེས་ཤིག་མ་རྟོགས། ཁོ་བོས་ཁྱོད་ཕོ་བྲང་དུ་
ཁྲིད་ནས་འགྲོ་སྐབས་ཁྱོད་ཚུལ་ལྡན་གྱིས་འགྲོ་བ་ལས་ཁྲི་སྲས་ལ་བལྟས་ནས་སྡོད་མི་
རུང༌། དེ་ལས་ལྡོག་ན་རྒྱལ་པོ་ནི་སྔོན་ཚུད་ནས་ཁོ་བོར་ཐུགས་ཁྲོས་ནས་ཡོད་པས་
བདག་ལ་ཡང་བཀའ་ཉེས་ཡོང་བར་ངེས་སོ་ཞེས་བརྗོད། མེར་ཙུ་དབང་གི་སེམས་སུ་
འདི་ནི་བདག་ལ་དགོས་པའི་དོན་དེ་ཡིན་པས་དཀོན་མཆོག་གི་ཐུགས་རྗེས་གཟིགས་
པར་སྙམ་ནས་སྤྲོ་བ་འཕེལ། དེ་ནས་ཁོ་སྲིད་བློན་དང་མཉམ་དུ་བསྐྱོད་ནས་རྒྱལ་
སྲས་ཀ་མེ་ལུའི་མལ་གྱི་འགྲམ་དུ་སོང་བ་དང་རྒྱལ་སྲས་ལ་མིག་འབུར་ཚུགས་ཀྱིས་
བལྟས་ནས་བསྡད། ཁོའི་སྤྱོད་ལམ་དེས་སྲིད་བློན་ནི་འཇིགས་དངངས་ཀྱིས་བླ་ཆད་
པ་ལྟར་དུ་གྱུར་ནས་གཏམ་བརྗོད་པར་ཡང་རྔོ་མི་ཐོགས་པས། མིག་བཙུམ་ཞིག་
བརྒྱབ་སྟེ་ཁོ་ལ་མགྱོགས་པོ་འགྲོ་དགོས་པའི་བརྡ་བཏང༌། འོན་ཀྱང་མེར་ཙུ་དབང་
གིས་མི་ཤེས་པའི་ཚུལ་གྱིས་དེ་གར་ལངས་ནས་མིག་ཟུམ་ཙམ་མི་བྱེད་པར་ཀ་མེ་ལུར་
ལྟ་བཞིན་དུ་བསྡད།

ཀ་མེ་ལུ་དང་མེར་ཙུ་དབང་།

མེར་ཙུ་དབང་གིས་ཞིབ་ཏུ་ལྟ་བའི་ཚེ་རྒྱལ་སྲས་དེ་ནི་རང་གིས་འཚོལ་བའི་སྐྱེ་
བོ་དེ་རང་ཡིན་པར་རྟོགས་ཏེ་སྨྲས་པར། ཨཱ་ལཱའི་ཕྱག་བཟོ་ཤིན་ཏུ་ངོ་མཚར་ཆེ།
བོ་འདི་གཟུགས་ཀྱི་དབྱིབས་དང་། བཞིན་རས། ཤ་མདོག་བཅས་ནི་བདག་གིས་
མཐོང་བའི་གཞོན་ནུ་མ་དེའི་གཟུགས་དབྱིབས་དང་། བཞིན་རས། ཤ་མདོག་བ
དང་གཉིས་སུ་མེད་ལ་དེ་གཉིས་དབར་མི་མཐུན་པའི་ཆ་ཙམ་ཡང་རྙེད་དུ་མེད་པ་
འདི་འདྲའི་འདྲ་བ་ཨང་ཞེས་བརྗོད། ཀ་མེ་ལུས་གཏམ་དེ་ཐོས་པ་དང་རྣ་བའི་དབང་
པོ་གཏད་ནས་ཉན་པའི་ཚེ་མེར་ཙུ་དབང་གིས་སྐབས་དེ་དང་བསྟུན་ནས་སྙན་པའི་
ངག་གི་ཚིག་ཕྲེང་འདི་ལྟར་བཟླས།
ཁྱེད་ནི་གྲུང་ཤ་དོད་ལ་སྤྲོ་སྣང་ཆེ། །
སྤྲོ་བའི་ཚུལ་ཞིག་རྟག་ཏུ་ཡིད་ལ་བཅངས།།
ཁྱེད་ནི་མདའ་མོས་ལུས་པོ་རྨས་པའམ།
བརྩེ་དུང་སེམས་ཀྱི་ནད་གཞིས་བཅིངས་སམ་ཅི །
མིན་ན་མཛེས་པའི་ལུས་ལ་ཆགས་པ་འདྲ། །
ཁྱེད་ཀྱིས་བདག་ལ་བདུད་རྩི་ཕོར་གང་སྦྱིན། །
སུར་མན་དང་ནི་ལེགས་པིའི་མཛའ་གླུ་ལེན།
བདག་ནི་མཚོན་གྱིས་རྨས་པ་རེད་མ་བསམ། །
ཁོ་བོའི་སྙིང་ག་ཡེ་ཤེས་སྤྱན་གྱིས་ཕུག།
བདག་ནི་སྔོན་དུ་མཛེས་མར་ཆགས་གྱུར་ནས།།
མི་ཕྲད་གདུང་བའི་མཆི་མ་བཏང་གྱུར་ན། །
མལ་དུ་ཉལ་ནས་བཤགས་པས་ཅི་ལ་ཕན། །
འོན་ཀྱང་མཛེས་མ་སྔོན་གདུང་མཆི་མའི་རྒྱུན། །
ཤོར་བར་གྱུར་ན་བདག་ཡིད་ལྷག་པར་སྐྱོ།།
དེ་ཡི་གྲགས་པ་སྔ་མས་ཁུར་གྱུར་ན།
བདག་གིས་མཆི་མའི་རྒྱུན་འདི་གཙང་མར་འབྱིད། །
ཨ་རབ་པ་དང་རིགས་ཚོགས་གཞན་ཁྲོད་དུ། །
མཛེས་མའི་དཔལ་ལ་འགྲན་ནུས་ཡོད་མ་ཡིན། །
ཁོང་ལ་ལུགས་མན་འདྲ་བའི་ཡོན་ཏན་དང་། །
ཡེ་སུབ་འདྲ་བའི་བཞིན་གྱི་མདང་དང་ལྡན། །
ཏཱ་ཨུ་ཏཱ་འདྲའི་སྙན་པའི་མགྲིན་བཟང་མངའ། །
མཱ་ལི་ཡཱ་བཞིན་ལུས་གཙང་དྲི་མ་མེད། །
བདག་ནི་ཡཱ་གུ་པད་འདྲའི་སེམས་སྡུག་དང་། །
ཡུ་ནུ་སེ་འདྲའི་ཡིད་ལ་ནོངས་པ་ཆེ། །
ཨཱ་ཡུ་ཕུ་ལ་བྱུང་འདྲའི་བར་ཆད་དང་། །
ཡཱ་ཏང་གི་ནི་མྱོང་བ་བདག་ལ་འཛོམས། །
མེར་ཙེ་དབང་གི་སྙན་ཚིག་དེས་ཀ་མེ་ལུའི་སེམས་ལ་སྤྲོ་བ་འཕེལ་ཞིང་ལུས་པོ་
ཡང་བདེ་སིང་ངེར་སོང་བས། ཁོས་དབུགས་འབྱིན་རྔུབ་ལན་འགའ་བྱས་རྗེས་གཏམ་
ཐོན་ལ་མ་ཐོན་གྱི་སྒོ་ནས་རང་གི་ཡབ་རྒྱལ་པོར་སྨྲས་པར། ཀྱེ། ཡབ་ཆེན་རྒྱལ་པོ།
ན་གཞོན་དེ་བདག་གི་འགྲམ་དུ་འབོད་རོགས་གནང་ཞེས་བརྗོད།
ཁྲི་སྲས་ཀྱི་གཏམ་དེ་ཐོས་པ་དང་རྒྱལ་པོ་ནི་སྤྲོ་བ་རབ་ཏུ་འཕེལ་བས་མེར་ཙུ་
དབང་གསོད་རྒྱུའི་བློ་ཡང་དེ་མར་ཡལ། རྒྱལ་པོ་སྤྲོ་བ་ཆེན་པོས་ཡར་བཞེངས་ཏེ་
མེར་ཙུ་དབང་རྒྱལ་སྲས་ཀ་མེ་ལུའི་མལ་འགྲམ་དུ་ཁྲིད་ནས་དེ་གར་སྡོད་དུ་བཅུག་
ནས་སྨྲས་པར། ཨཱ་ལཱའི་ཐུགས་རྗེས་བུ་ཁྱོད་ནད་ལས་ཐར་ངེས་རེད་ཅེས་བརྗོད་པ་
དང༌། དེ་མར་མེར་ཙུ་དབང་གིས་ཀྱང་ཨཱ་ལཱའི་ཐུགས་རྗེས་གཟིགས་ནས་ཁྲི་སྲས་
མགྱོགས་ནས་མྱུར་དུ་སྙུན་ལས་དྭངས་བ་ཤོག་ཅེས་སྨོན་ལམ་བཏབ།
རྒྱལ་པོས་ན་གཞོན་ཁྱོད་གང་ནས་ཡོང་ངམ་ཞེས་དྲིས།
མེར་ཙུ་དབང་ན་རེ། བདག་ནི་རྒྱལ་པོ་ཡན་ཡུར་གྱི་ཁབ་ནས་ཡོང་བ་ཡིན།
རྒྱལ་པོ་ཡན་ཡུར་ནི་རྒྱ་མཚོའི་གླིང་ཕྲན་དེ་དག་དང་ཕོ་བྲང་ཆེན་པོ་བདུན་གྱི་རྗེ་བོ་
རེད་ཅེས་བརྗོད།
རྒྱལ་པོ་ན་རེད། ཁྱོད་ནི་བདག་གི་བུ་འདིའི་སྲོག་སྐྱོབ་ཀྱི་མགོན་སྐྱབས་སུ་
སླེབས་པ་འདྲ། དཀོན་མཆོག་ཐུགས་རྗེ་ཅན་གྱིས་སྐྱོབས་སུ་གསོལ་ཞེས་བརྗོད།
མེར་ཙུ་དབང་ན་རེ། དཀོན་མཆོག་གིས་གཟིགས་ནས་རྒྱལ་སྲས་སྙུན་གཞི་
དྭངས་བ་ཤོག་ཅེས་བརྗོད།
མེར་ཙུ་དབང་གིས་རྒྱལ་པོ་དང་མོལ་མཆིད་ཟིན་མཚམས་ཀ་མེ་ལུའི་འགྲམ་དུ་
སོང་ནས་ཁོའི་རྣ་བར་ཁ་སྦྱར་ཏེ་རྒྱལ་བློན་རྣམས་ཀྱིས་མི་ཐོས་པར་གཏམ་འདི་ལྟར་
སྨྲས། བདག་གི་མགོན་མཁྱེན། ཁྱེད་ཐུགས་རིག་བསྒྲིམས་ལ་ཐུགས་སེམས་ལྷོད་པོར་
བཞུགས། ཁྱེད་ནི་གཞོན་ནུ་མ་དེའི་དོན་དུ་སྐུ་ངལ་འདི་ལྟ་བུ་བྱུང་འདུག་ལ་གཞོན་
ནུ་མ་དེ་ཡང་ཁྱེད་ཀྱི་དོན་དུ་མདུང་བ་དྲག་པོས་མནར། འོན་ཀྱང་གནས་སྐབས་
གཞོན་ནུ་མ་དེའུ་སྐོར་གླེང་བར་མི་བྱེད། ཅི་ཕྱིར་ཞེ་ན། ཁྱེད་ཀྱིས་གནས་ཚུལ་ཐམས་
ཅད་ཁོག་ཏུ་སྦེད་ནས་བཞུགས་པར་བརྟེན། རང་སེམས་སྡུག་བསྔལ་གྱིས་མནར་ཏེ་
ལུས་ལ་ནད་གཞི་བྱུང༌། གཞོན་ནུ་མ་དེ་ནི་དོན་ཐམས་ཅད་སྦ་གསང་མེད་པར་ཕྱི་རུ་
གླེང་བས་མི་རྣམས་ཀྱིས་མོ་ནི་སྨྱོ་འདུག་ཅེས་བརྙས་ཏེ་སྐེ་དང་རྐང་ལག་ཐམས་ཅད་
ལྕགས་སྒྲོག་གིས་བཅིངས་ནས་མུན་བཙོན་དུ་བཅུག་པས་ཤིན་ཏུ་ཡ་ང་བའི་གནས་སུ་
ལྷུངས། ཨཱ་ལཱ་ཐུགས་རྗེ་ཅན་གྱིས་གཟིགས་ནས་ཁྱེད་གཉིས་ཀྱི་སྙུན་གཞི་འདི་བདག་
གིས་བཅོས་ཐུབ་པ་ཤོག་ཅེས་བརྗོད།
མེ་ཙུ་དབང་གི་གཏམ་དེ་ཐོས་པ་དང་ཀ་མེ་ལུ་ནི་རིག་པ་སྔར་རྒྱུན་བཞིན་
དྭངས་ཤིང་། ཡིད་ལ་སྤྲོ་བ་ཚད་མེད་སྐྱེས་ཏེ་མལ་ལས་སྟོད་ལངས་བརྒྱབ་པས།
རྒྱལ་པོ་ཐུགས་ཤིན་ཏུ་དགྱེས་ནས་མགྱོགས་པོ་ཡར་བཞེངས་ཏེ་རྒྱལ་སྲས་ཀྱི་ལུས་པོ་
སྐྱོར། རྣམ་ཀུན་མི་བྱེད་པའི་རྒྱལ་སྲས་ཀྱི་སྤྱོད་ཚུལ་དེར་རྒྱལ་པོ་ཉིད་ཀྱང་ཐུགས་ལ་
ཡ་མཚན་ཆེན་པོ་བྱུང་བས་རྒྱལ་པོས་ཕྱག་ཕྱིས་དཀར་པོ་ཞིག་གཡུག་གཡུག་མཛད་
ནས་དེར་ཡོད་གཞི་དྲག་བློན་པོའི་ཚོགས་རྣམས་ཕྱིར་དོན་དགོས་པའི་བརྡ་བཏང་།
དེ་ནས་རྒྱལ་པོས་ཀ་མེ་ལུའི་རྒྱབ་ཏུ་སྔས་མགོ་གཉིས་བཞག་ནས་རྒྱལ་སྲས་དེ་ལུས་
བསྙེས་སྟབས་ཀྱིས་བདེ་ལྷོད་དུ་བཞག་རྗེས་བྲན་འཁོར་རྣམས་ལ་ཕོ་བྲང་ནང་དྲི་
བཟང་དང་བདུག་སྤོས་ཀྱི་དྲི་ཞིམ་པོ་སྦྱོང་དགོས་པ་དང་། རྒྱལ་སྲས་སྙུན་ལས་གྲོལ་
བའི་བཀྲ་ཤིས་དར་ལྡི་གཏོང་དགོས་པའི་བཀོད་ཁྱབ་མཛད། དེ་ནས་རྒྱལ་པོས་མེར་
ཙུ་དབང་ལ་སྨྲས་པར། དཀོན་མཆོག་དཔང་བཙུགས། ཁྱེད་འདིར་ཕེབས་པ་དེས་
བདག་ལ་བདེ་བའི་སྐལ་བ་དཔག་མེད་བྱིན། ཞེས་བརྗོད་ནས་ཁོ་ལ་དད་གུས་ཆེན་
པོས་སྣེ་ལེན་མགྲོན་སྐྱོང་གཟབ་ཅིང་རྒྱས་པ་མཛད་ཐོག་བཟའ་བཏུང་གི་བྱེ་བྲག་
ཕུན་སུམ་ཚོགས་པ་བཤམས་ནས་ཁྲི་སྲས་དང་མཉམ་དུ་བཟའ་བཏུང་བྱེད་དུ་བཅུག
མེར་ཙུ་དབང་གིས་ཁྲི་སྲས་ལ་མཉམ་དུ་གསོལ་ཚིགས་ལ་ཕེབས་ཤོག་ཅེས་བརྗོད་
པས། ཁྲི་སྲས་དེས་དང་བས་བླངས་ཏེ་མཉམ་དུ་བཟའ་བཏུང་ལ་རོལ། རྒྱལ་པོ་
ནི་ཁྲི་སྲས་བཟའ་བཏུང་བྱེད་ཐུབ་པའི་དགའ་སྤྲོས་མེར་ཙུ་དབང་ལ་ན་གཞོན་ཁྱེད་
འདིར་ཕེབས་པ་ལེགས་སོ། །ཞེས་བརྗོད་ནས་དེ་མར་བཙུན་མོ་དང་ཕོ་བྲང་ནང་གི་
སྐྱེ་བོ་རྣམས་ལ་ཁྲི་སྲས་ནད་ལས་ཐར་བའི་བཀྲ་ཤིས་གཏམ་སྙན་སྐྱེལ་བར་འཐེང་
འཐེང་པོར་རྒྱུག་ནས་ཕེབས། དེ་མར་ཕོ་བྲང་ནས་དྲིལ་བུ་དཀྲོལ་ཏེ་ཁྲི་སྲས་སྙུན་
ལས་དྭངས་བའི་བརྡ་སྦྱར་བ་ན། རྒྱལ་ཁམས་ཡོངས་ཀྱི་སྐྱེས་ཕོ་མོ་ཀུན་གྱིས་དགའ་
བའི་བྲོ་འཁྲབ། སྐྱིད་པའི་གླུ་བླངས་ནས་སྔ་ན་མ་གྲགས་པའི་དགའ་སྟོན་རྒྱ་ཆེ་བྱས།
དེ་ཉིན་མཚན་མོ་མེར་ཙུ་དབང་དང་ཀ་མེ་ལུ་མཉམ་དུ་བཞུགས་ཐོག་རྒྱལ་པོ་ཡང་
ཁྲི་སྲས་སྙུན་གཞི་སེང་དྲག་བྱུང་བའི་དགའ་སྤྲོས་ཁོང་གཉིས་དང་མཉམ་དུ་བཞུགས་
ཞག་གནང༌།
ཕྱི་ཉིན་ཞོགས་པ་རྒྱལ་པོ་ཕོ་བྲང་དེ་ནས་ཕེབས་རྗེས་ཁྲི་སྲས་དང་མེར་ཙུ་དབང་
གཉིས་སྔར་རྒྱུས་ད་རྒྱུས་གླེང་ནས་བཞུགས།
མེར་ཙུ་དབང་གིས་སྐབས་དེ་དང་བསྟུན་ནས་རང་གི་སྔ་ཕྱིའི་ལོ་རྒྱུས་རྣམས་
ཞིབ་ཅིང་ཕྲ་བ་གླེང་རྗེས་སྨྲས་པར། བདག་གིས་ངོ་ཤེས་པའི་གཞོན་ནུ་མ་དེའི་མཚན་
ལ་པེ་ཏུ་ལུན་ཞུ། ཁོང་ནི་རྒྱལ་པོ་ཡན་ཡུར་གྱི་སྲས་མོ་རེད། ཅེས་བརྗོད་པ་དང་ཁོང་
གིས་རྒྱལ་སྲས་ཀ་མེ་ལུ་ལ་བཅངས་པའི་བརྩེ་དུང་དང་དད་བཀུར་བྱེད་ཚུལ་རྣམས་
ཇི་བཞིན་གླེང་རྗེས་ཡང་སྨྲས་པར། རྒྱལ་སྲས་ཁྱེད་དང་ཡབ་རྒྱལ་པོའི་དབར་དབུ་
རྙོག་བྱུང་ཚུལ་ཇི་ལྟ་བ་ཞིག་སྲས་མོ་དེ་དང་ཁོང་གི་ཡབ་རྒྱལ་པོ་ཡན་ཡུར་དབར་
ལ་ཡང་བྱུང་མྱོང་བ་རེད། དེ་ལྟར་ན་ཁྱེད་གཉིས་ནི་གཅིག་སེམས་གཅིག་ལ་ཆགས་
པའི་འདོད་མཐུན་གྱི་བརྩེ་གྲོགས་ཡིན་པ་སྨོས་ཅི་དགོས། ད་ནི་ཁྱེད་དམ་པའི་བརྟུལ་
བཞུགས་བཟུང་ནས་ཐུགས་བདེ་མོར་བཞུགས། རིང་མིན་ཁོ་བོས་ཁྱེད་སྲས་མོ་མཇལ་
བར་ཁྲིད་ནས་ཁྱེད་གཉིས་ལས་སྨོན་བཟང་པོའི་མཚམས་སྦྱོར་བར་བྱེད། དེ་ཡང་ཇི་
སྐད་དུ།
ཡིད་མཐུན་བརྩེ་གྲོགས་ལྷོ་བྱང་ཡུལ་སོ་སོར། །
རིང་དུ་འགྱངས་ནས་འཕྲད་སྐལ་ཉམས་འགྲོའི་དུས། །
ཁོ་བོས་བརྒྱུགས་ནས་མཛའ་གཅུགས་མཐུན་སྡེབས་ཀྱི། །
ཕྱོགས་གཉིས་སྦྲེལ་བའི་ཟམ་གྱི་བརྟུལ་ཞུགས་འཛིན། །
མེར་ཙུ་དབང་གིས་ཀ་མེ་ལུར་སྐུལ་མ་དང་སེམས་གསོ་རྒྱུན་ཆད་མེད་པ་བྱས་
པའི་ཐོག ཁོང་ལ་ཟས་བཅུད་ཉལ་གཉིད་གང་ལེགས་ཀྱིས་ལུས་པོ་གསོ་དགོས་པའི་
ཁ་ཏ་བསླབ་བྱ་ནན་པོ་བྱས་པ་མ་ཟད། རྒྱུན་དུ་ཁྲི་སྲས་ལ་སྙན་ངག་སྐྱོར་འདོན་དང་
སྒྲུང་གཏམ་ཤོད་པ་སོགས་ཀྱི་རོགས་ཕན་གང་ཡོང་བྱས་པ་དང་། ཀ་མེ་ལུས་མེར་ཙུ་
དབང་གི་བསླབ་བྱར་ཉན་ནས་བཟའ་བཏུང་སྤྱོད་ལམ་སོགས་ལ་ལྷོད་གཡེང་མ་བཏང་
བར་ལུས་གསོ་བའི་ལས་ལ་ནན་གྱིས་འཇུག དེ་ལྟར་མེར་ཙུ་དབང་གི་མི་ཁྱབ་པ་མེད་
པའི་རོགས་རམ་དང་སྐུལ་མའི་དྲིན་ལ་བརྟེན་ནས་ཁྲི་སྲས་ཀྱི་གཟུགས་གཞི་ཇེ་བཟང་ཇེ་
ལེགས་སུ་སོང་བས་མེར་ཙུ་དབང་གིས་ད་གཟོད་ཁོ་ཆུ་ཁང་དུ་ཁྲུས་ལ་ཁྲིད།
ཀ་མེ་ལུ་ནི་སྔར་རྒྱུན་ལྟར་ནད་མེད་བདེ་ལྡན་དུ་གྱུར་བས་རྒྱལ་པོ་ཐུགས་རབ་
ཏུ་དགྱེས་ནས་ཞི་དྲག་དཔོན་རིགས་རྣམས་ལ་གསོལ་རས་དང་། ནག་ཅན་བཙོན་
པ་གློད་གྲོལ། ངན་སློང་ཁྱེར་དམན་རྣམས་ལ་སྦྱིན་པ་སོགས་དགེ་བའི་ལས་རྒྱ་ཆེ་
བསྒྲུབས་པ་དང་འབྲེལ་གྲོང་ཁྱེར་ནང་བཀྲ་ཤིས་དར་ལྡི་སོགས་བཏང་ནས་ཉིན་ཞག་
བདུན་གྱི་བར་དུ་དགའ་སྟོན་ལ་རོལ།
དེ་ནས་མེར་ཙུ་དབང་གིས་ཀ་མེ་ལུ་ལ་སྨྲས་པར། མགོན་པོ་མཁྱེན། ཁོ་བོ་
ནི་སྲས་མོ་པེ་ཏེ་ལུན་བཞག་ནས་དཀའ་བ་དུ་མ་སྤྱད་དེ་ཡུལ་ཕྱོགས་གང་སར་ཉུལ་
དོན་འདི་རང་ཡིན་པས། ད་ནི་ང་ཅག་གཉིས་སྲས་མོ་པེ་ཏེ་ལུན་མཇལ་བར་འགྲོ་
བའི་དུས་ལ་གཏུགས་ན་འགྲོ་བའི་ཐབས་ལ་འབུངས་དགོས། ཕྱི་ཉིན་ཁྱེད་ནས་རྒྱལ་
པོར་རང་ཉིད་རྔོན་རྒྱག་ཏུ་འགྲོ་རྒྱུའི་གནང་བ་ཞུ་དགོས་པ་དང་འབྲེལ་ལམ་གྲོན་ལག་
དངུལ་རྟ་སྒྲོ་བྱུར་ཁེངས་ཤིག་གྲ་སྒྲིག་བྱེད་དགོས། བདག་གིས་ཁྱེད་མཉམ་དུ་ཡོང༌།
ཁྱེད་ཀྱིས་ཡབ་རྒྱལ་པོར་བདག་ནི་གྲོང་ཁྱེར་ཕྱི་རོལ་དུ་རྔོན་རྒྱག་ཏུ་འགྲོ་འདོད་ཆེ་
ཞིང༌། སྐབས་འདི་དང་བསྟུན་ནས་ཕྱི་རོལ་གྱི་མཛེས་པའི་ལྗོངས་ཆེན་པོར་སྤྲོ་གསེང་
དུ་འགྲོ་རྒྱུ་ཡིན་ན་ནུབ་གཅིག་ཞག་མལ་དུ་བསྡད་ནས་ཕྱིར་ལོག་ཆོག་པའི་གནང་བ་
སྩལ་དུ་གསོལ་ཞེས་བརྗོད། གྲོང་ཁྱེར་ཕྱི་རོལ་དུ་སླེབས་ཚེ་རང་དབང་ཐོབ་པས་ངེད་
གཉིས་མ་གཏོགས་འཁོར་གཡོག་གཞན་གཏན་ནས་ཁྲིད་མི་རུང་ཞེས་མངག་ཆ་བྱས།
ཀ་མེ་ལུས་ཐབས་འདི་ཤིན་ཏུ་ལེགས་སོ། །ཞེས་བརྗོད་ནས་དགའ་ཚོར་ཆེན་
པོས་ཡབ་རྒྱལ་པོའི་དྲུང་དུ་བསྐྱོད་དེ་རང་གི་ཞུ་རེ་རྣམས་བརྗོད། རྒྱལ་པོས་ཀ་མེ་
ལུ་ཕྱི་རོལ་ཏུ་རྔོན་རྒྱག་ལ་འགྲོ་རྒྱུའི་ཞུ་རེར་གནང་བ་བསྩལ་ནས་སྨྲས་པར། བུ་ཁྱོད་
རྔོན་རྒྱག་ཏུ་འགྲོ་རྒྱུར་ཁོ་བོས་བཀག་འགོག་མི་བྱེད། འོན་ཀྱང་ཁྱོད་ཞག་གཅིག་
བསྡད་རྗེས་ཅི་ནས་ཀྱང་ལོག་དགོས། ཅི་ཕྱིར་ཞེ་ན། བུ་ཁྱོད་བདག་གི་འགྲམ་དུ་མེད་
ན་ཁོ་བོར་བདེ་བའི་སྐབས་མ་མཆིས། ལར་ཁྱོད་ད་ལྟ་ནད་གཞི་སེང་དྲག་བྱུང་མེད།
ཁྱོད་ནི་བདག་གི་སྙིང་ནོར་ལྟ་བུ་ཡིན་པ་ཇི་སྐད་དུ།
བུ་ཁྱོད་བདག་གི་འགྲམ་དུ་མེད་པ་ན། །
སུར་མན་སྤྲུལ་པའི་གདན་དང་ཏཱ་ཟིག་གི །
རྒྱལ་ཁམས་ཆེན་པོ་བདག་ལ་དབང་ན་ཡང་།།
ཐམས་ཅད་སྙིང་པོ་མེད་པའི་རྡོ་དང་འདྲ།།
རྒྱལ་པོས་ཀ་མེ་ལུ་དང་མེར་ཙུ་དབང་གཉིས་ལ་དགོས་ཆ་རྣམས་གྲ་སྒྲིག་འཐུས་
ཚང་མཛད་ཐོག བྲན་འཁོར་རྣམས་ལ་བཞོན་པའི་རྟ་མཆོག་དང༌། འགེལ་ཁལ་རྔ་
མོང་། བཟའ་ཆས་ལ་སོགས་པ་གང་དགོས་གྲ་སྒྲིག་བྱེད་དགོས་པའི་བཀའ་བསྩལ།
ཀ་མེ་ལུས་འཁོར་གཡོག་མཉམ་ཁྲིད་མི་བྱེད་པའི་ཞུ་བ་ཕུལ། ཁོང་གཉིས་ཐོན་ཁར་
རྒྱལ་པོས་ཁྲི་སྲས་ལ་འཐམས་ནས་བྲལ་བར་མི་བཟོད་པ་ལྟ་བུས་འོ་སྦྱར་ཏེ་སྨྲས་པར།
བདག་གིས་ཨཱ་ལཱ་དཔང་དུ་བཙུགས་ནས་སླར་ཡང་བུ་ཁྱོད་ལ་བརྗོད་རྒྱུར། ཁྱོད་
གཉིས་ཞག་གཅིག་བསྡད་དེ་ཕྱི་ཉིན་ཅི་ནས་ཀྱང་ལོག་དགོས། བདག་གཅིག་པུ་ཕོ་
བྲང་དུ་ཡུལ་པོར་མ་གཞོག་ཅེས་བརྗོད།
ཁྲི་སྲས་ན་རེ། ཨཱ་ལཱའི་ཐུགས་ལ་བབས་ན་ཁོ་བོ་ནི་ཞག་གཅིག་སོང་མཚམས་
ལོག་ཡོང་རྒྱུ་ཡིན། ཞེས་བརྗོད་ནས་ཡབ་རྒྱལ་པོར་ཞལ་གྱེས་ཞུས་ཏེ་ཁོང་གཉིས་པོ་
མགྱོགས་འགྲོའི་རྟ་ལ་བཅིབས་ཤིང༌། ལག་དངུལ་དང་ཟ་ཆས་འགེལ་ཁལ་རྔ་མོང་
དེད་ནས་ཕྱོགས་སྐྱོད་ཀྱི་ལམ་དུ་ཞུགས།

ཀ་མེ་ལུ་དང་མེར་ཙུ་དབང་ཕྱོགས་སུ་ཐོན་པ།

ཀ་མེ་ལུ་དང་མེར་ཙུ་དབང་གཉིས་མགྱོགས་འགྲོའི་རྟ་ལ་བཅིབས་ནས་ཉིན་
གང་བསྐྱོད་དེ་མུན་རུབ་པ་དང་ངལ་གསོས་ནས་བཟའ་བཏུང་བྱས་ཤིང་རྟ་དང་རྔ་
མོང་ལ་ཡང་རྩྭ་ཆུ་སྟེར། དེ་ནས་མཚན་ཐོག་དེ་རང་ལ་མུ་མཐུད་བསྐྱོད་ནས་ཉིན་
ཞག་གསུམ་རིང་ཚ་འགྲུལ་བརྒྱབ་སྟེ་སོང་བའི་ཉིན་བཞི་པར་ནགས་ཚལ་སྟུག་པོ་
ཞིག་ཏུ་སླེབས་པ་དང་དེ་གར་ཚུགས་བབས། མེར་ཙུ་དབང་གིས་རྔ་མོང་དང་རྟ་རེ་
བསད་དེ་ཤ་རུས་རྣམས་ཕྲལ་བ་དང༌། ཀ་མེ་ལུའི་ནང་གོས་སྟོད་ཐུང་ཞིག་དང་ཕྱི་
གོས་ལྭ་ཤག་དེ་ཡང་ཚལ་བུར་བཏང་རྗེས་ཁྲག་གི་སྦགས་ནས་ལམ་མདོར་བསྐྱུར། དེ་
ནས་བཟའ་བཏུང་གི་བྱ་བར་འཇུག་ཅིང་དེ་དག་ལེགས་པར་ཟིན་མཚམས་མུ་མཐུད་
བགྲོད་པའི་ལམ་དུ་ཞུགས། ཀ་མེ་ལུ་ནི་མེར་ཙུ་དབང་གིས་རྟ་དང་རྔ་མོང་བསད་
པའི་སྤྱོད་ཚུལ་ལ་ཡ་མཚན་ཆེན་པོ་བྱུང་ནས་སྨྲས་པར། གྲོགས་པོ། ཁྱོད་ཅིའི་ཕྱིར་
བྱ་བ་འདི་འདྲ་བྱེད་པ་ཡིན། འདི་ལྟར་བྱེད་པའི་དགོས་པ་ཅི་ཡིན་ཞེས་དྲིས།
མེར་ཙུ་དབང་ན་རེ། རྒྱལ་པོས་ངེད་གཉིས་ཕྱི་རོལ་ཏུ་ནུབ་གཅིག་རང་ལས་
སྡོད་མི་ཆོག་པའི་བཀའ་བསྩལ་བས་ཕྱི་ཉིན་ཕྱིར་ལོག་མ་ཐུབ་ན་རྒྱལ་པོས་ཅི་ནས་
ཀྱང་རྟ་དམག་འཚོལ་དུ་གཏོང་བར་ངེས་གཤིས། འཚོལ་མི་རྣམས་ས་འདིར་འབྱོར་
སྐབས་ཁྲག་གིས་སྦགས་པའི་ཁྱེད་ཀྱི་གྱོན་པ་དེ་མཐོང་བ་ན། ཁྱེད་ནི་ལམ་བར་དུ་
རྐུན་ཇག་གིས་བསད་པའམ། ཡང་ན་གཅན་གཟན་གཏུམ་པོས་བཟས་པར་སྙམ་སྟེ་
འཚོལ་བའི་བློ་ཡལ་ནས་རྗེས་འདེད་གཏོང་མཁན་རྣམས་ཕོ་བྲང་དུ་ཕྱིར་ལོག་བྱེད་
སྲིད་པས། ངེད་གཉིས་འགྲོ་བའི་ཡུལ་དུ་བདེ་འབྱོར་ཐུབ་ཡོང་ཞེས་བརྗོད།
ཀ་མེ་ལུ་ན་རེ། ཨཱ་ལཱ་ཚད་བཙུགས། ཁྱོད་ཀྱི་ཇུས་འདི་ཤིན་ཏུ་ལེགས་སོ་ཞེས་
ཁོ་ལ་བསྔགས་བརྗོད་ཀྱི་མེ་ཏོག་སྟོར།
ཁོང་གཉིས་པོས་དུས་ཡུན་རིང་པོའི་ནང་ཉིན་མཚན་སྦྲེལ་ནས་དཀའ་བ་སྤྱད་
དེ་རྒྱ་ཆེ་མུ་མེད་ཀྱི་མྱ་ངམ་ཐང་དང་ཡུལ་ལུང་མང་པོ་བགྲོད། ཀ་མེ་ལུ་ནི་སྐབས་རེ་
ངལ་བས་ཡིད་མུག་སྟེ་སྡུག་སྐད་ཤོར། མེར་ཙུ་དབང་གིས་ངང་རྒྱུད་རིང་པོས་ཁོ་ལ་
སེམས་གསོ་དང་སྐུལ་མ་ཡང་ཡང་བྱས། ཉིན་ཞིག་མེར་ཙུ་དབང་གིས་རྒྱང་ཕྱོགས་སུ་
མཛུབ་མོ་བཙུགས་ནས་སྨྲས་པར། ཁྱེད་གཟིགས་དང༌། རྒྱང་ཕྱོགས་སུ་མཐོང་བའི་
ཡུལ་དེ་ནི་རྒྱལ་པོ་ཡན་ཡུར་གྱི་རྒྱལ་སའི་གྲོང་ཁྱེར་རེད། དེ་ནི་ངེད་གཉིས་ཀྱི་མིག་
གི་མདུན་དུ་འདུག་གོ་ཞེས་བརྗོད་པ་ན། ཀ་མེ་ལུ་ནི་སྤྲོ་བ་རབ་ཏུ་འཕེལ་བས་མེར་
ཙུ་དབང་ལ་འཐམས་ནས་ཁོའི་དཔྲལ་བར་དགའ་བའི་འོ་སྦྱར།
ཁོང་གཉིས་པོ་གྲོང་ཁྱེར་ཆེན་པོ་དེར་འབྱོར་བ་ན་དེ་གའི་གནས་ཁང་ཞིག་ལ་
ཉིན་གསུམ་རིང་ངལ་གསོས་ནས་བསྡད། དེ་ནས་མེར་ཙུ་དབང་གིས་ཀ་མེ་ལུ་ཁྲུས་
ཁང་ཞིག་ལ་ཁྲིད་ནས་ལུས་པོར་ཁྲུས་གསོལ་བྱི་དོར་ལེགས་པར་བྱས་རྗེས་ཁོ་ལ་ཚོང་
པའི་ཆས་གོས་ཤིག་གཡོག གསེར་གྱི་སྒམ་ཆུང་དང་དངུལ་གྱི་རྩིས་ཆས་ཤིག་བསྐུར་
ཏེ་སྨྲས་པར། མགོན་ཁྱེད་ཕོ་བྲང་མདུན་དུ་ཕེབས་ནས་བདག་ནི་དཔྱད་གསུམ་རྩིས་
ལ་མཁས་ཤིང་། གསོ་བྱེད་ནད་ཀྱི་གཉེན་པོ་ཡིན་པས། དགོས་པ་ཡོད་ན་འབོད་ལ་
ཤོག་ཅེས་སྐད་ཤུགས་ཆེན་པོས་འབོད་དགོས། དོན་དེ་རྒྱལ་པོའི་སྙན་དུ་འཁྱོལ་རྗེས་
འཁོར་གཡོག་བཏང་ནས་ཁྱེད་སྲས་མོའི་ནད་གཞི་བཅོས་པར་འབོད་སྲིད་པས། ཁྱེད་
ཕོ་བྲང་དུ་ཕེབས་རྗེས་རྒྱལ་པོ་དེར་ཁོ་བོས་ཉིན་གསུམ་གྱི་ནང་སྲས་མོའི་ནད་གཞི་
བཅོས་ཐུབ་ན་སྲས་མོ་བདག་གི་ཆུང་མར་སྩལ་དུ་གསོལ། ཉིན་གསུམ་ནང་སྲས་
མོའི་ནད་གཞི་བཅོས་མ་ཐུབ་ན་ཁོ་བོ་ལ་ཡང་སྐྱེ་བོ་སྔ་མ་དེ་རྣམས་དང་འདྲ་བར་
སྲོག་གི་ཆད་པ་གཅོད་ཅིག་ཅེས་བརྗོད་དང་རྒྱལ་པོས་ཁྱེད་ཀྱི་རེ་བ་དང་དུ་ལེན་ངེས་
རེད། ཁྱེད་སྲས་མོའི་མདུན་དུ་འབྱོར་རྗེས་རང་གི་གནས་ཚུལ་རྣམས་སྲོང་པོར་སྲས་
མོར་ངོ་སྤྲོད་གྱིས། སྲས་མོ་དེ་ཁྱོད་རང་ཤིན་ཏུ་དྲན་པའི་དབང་གིས་ཁྱོད་གཉིས་
ཐུག་ཕྲད་བྱུང་བ་དང་ཁོང་གི་ནད་གཞི་སེང་དྲག་ཡོང་ངེས་རེད། དེ་ནས་ཁྱེད་ཀྱིས་
སྲས་མོའི་འཚོ་གོས་གནས་མལ་ཐད་ལ་ལྟ་སྐྱོང་གང་ལེགས་བྱེད་དགོས། རྒྱལ་པོ་ནི་
སྲས་མོ་ནད་ལས་གྲོལ་བའི་དགའ་ཚོར་གྱིས་རང་གི་བུ་མོ་དེ་ཁྱེད་ཀྱི་ཆུང་མར་སྦྱིན་
རྒྱུ་མ་ཟད། རྒྱལ་གཞིས་ཕྱེད་ཀ་ཁྱེད་ལ་སྦྱིན་སྲིད། དེ་ནི་རྒྱལ་པོས་སྔར་ནས་དམ་
བཅའ་བཞག་ཟིན་པ་རེད། ད་ནི་ཁྱེད་མྱུར་བར་ཕེབས། ཁོ་བོས་ཁྱེད་ལ་བྱ་བ་ལམ་
དུ་ལྷོངས་པའི་སྨོན་ལམ་འདེབས་ཞེས་བརྗོད།
ཀ་མེ་ལུ་ན་རེ། གྲོགས་པོ་ཁྱོད་ཀྱི་དྲིན་དེ་ཁོ་བོས་ཚེ་གང་བརྗེད་མི་སྲིད། ཅེས་
བརྗོད་མཚམས་གསེར་གྱི་སྒམ་ཆུང་དང་དངུལ་གྱི་རྩིས་ཆས་ཁུར་ནས་ཕོ་བྲང་དུ་སོང་
བ་དང༌། དེར་སླེབས་མཚམས་ཁོས་བདག་ནི་དཔྱད་གསུམ་རྩིས་ལ་མཁས་ཤིང་གསོ་
བྱེད་ནད་ཀྱི་གཉེན་པོ་ཡིན་པས། དགོས་པ་ཡོད་ན་འབོད་ལ་ཤོག་ཅེས་སྐད་འབོད་
བྱས་པས་མི་རྣམས་དེར་ལྟ་རུབ་རྒྱག་པར་ཡོང༌། གང་ལགས་ཤེ་ན། གྲོང་ཁྱེར་ནང་
གི་སྨན་པ་དང་མོ་རྩིས་པ་རྣམས་སྔ་ས་ནས་རང་གི་མིང་དང་ལས་རིགས་གསང་ནས་
བསྡད་ཡོད་པས་མི་རྣམས་ཀྱིས་དུས་ཡུན་རིང་པོའི་ནང་སྐད་འབོད་འདི་འདྲ་ཐོས་
མྱོང་མེད་སྟབས། མི་མང་པོ་ཡ་མཚན་ཆེན་པོས་ལྟ་བར་ཡོང་བའི་ཚེ་སྐད་འབོད་
བྱེད་མི་དེ་ནི་གཟུགས་མཛེས་ལང་ཚོ་བཟང་ཞིང༌། གྲུང་ཤ་དོད་པའི་ན་གཞོན་ཞིག་
ཡོད་པས་མི་རྣམས་ཡིད་སྨོན་ཆེན་པོ་བྱེད། མི་ཚོགས་ཀྱི་ཁྲོད་ནས་གཟུགས་བཟང་
ན་གཞོན་ཁྱོད་སྲས་མོ་པེ་ཏེ་ལུན་ཆུང་མར་ཐོབ་རྒྱུའི་དོན་དུ་རང་སྲོག་འབེན་དུ་མ་
འཛུགས། ཁྱོད་མགོ་བོ་བཏེགས་ནས་ཡར་ལ་ལྟོས་དང༌། སྟེང་དུ་བཀལ་བའི་མི་
མགོ་དེ་དག་དོན་དེ་རང་གིས་རང་སྲོག་བསྐྱལ་བ་རེད་དོ་ཞེས་བརྗོད། འོན་ཀྱང་
ཀ་མེ་ལུས་གཞན་གྱི་བཟང་པོའི་ཁ་ཏར་མ་ཉན་པར་མུ་མཐུད་སྐད་ཤུགས་ཆེན་པོས་
བདག་ནི་གསོ་བྱེད་ནད་ཀྱི་གཉེན་པོ་ཡིན། ནད་གཞི་བཅོས་དགོས་པ་ཡོད་ཚེ་
ཞེས་སྔར་བཞིན་སྐད་འབོད་བྱས་པས་དེར་ཡོད་སྐྱེ་བོ་ཐམས་ཅད་ན་གཞོན་དེ་ལུས་
སྲོག་ཤོར་དོགས་ཀྱི་བློ་གཡེང་ཆེན་པོ་བྱེད།

ཀ་མེ་ལུ་དང་པེ་ཏུ་ལུན་ངོ་ཕྲད་བྱུང་བ།

ཀ་མེ་ལུ་ནི་མི་རྣམས་ཀྱིས་རང་ལ་སེམས་བཟང་གི་ཁ་ཏ་བྱས་པར་ཇི་མི་སྙམ་
པར་ཡིད་ལ་འདི་སྙམ་དུ་བསམས་པར། མཛའ་གཅུགས་ལས་ཀྱིས་སྦྲེལ་ན་ཆགས་
སེམས་ཀྱི་བྲོ་བཅུད་རྟོགས་སྙམ་ནས་བདག་ནི་དཔྱད་གསུམ་རྩིས་ལ་མཁས་ཤིང་གསོ་
བྱེད་ནད་ཀྱི་གཉེན་པོ་ཡིན་པས་………ཞེས་མུ་མཐུད་སྐད་འབོད་བྱས། མི་རྣམས་ཁོའི་
སྤྱོད་ཚུལ་དེར་ཞེན་ལོག་ནས་སྨྲས་པར། ང་རྒྱལ་རང་རློམ་ཆེ་བའི་ན་གཞོན་གླེན་པ་
ཁྱོད། རང་སྲོག་རང་གི་བརླག་མི་རུང༌། ཁྱོད་ཀྱི་གཞོན་ནུའི་ལང་ཚོ་བཟང་པོ་དེར་
གཅེས་སྤྲས་བྱེད་དགོས་ཞེས་སྨྲས། འོན་ཀྱང་ཀ་མེ་ལུས་མི་རྣམས་ཀྱི་སེམས་བཟང་གི་
གཏམ་ལ་ཉན་རྣ་མེད་པར་མུ་མཐུད་ཁོ་བོ་ནི་དཔྱད་གསུམ་རྩིས་ལ་མཁས་ཤིང་གསོ་
བྱེད་སྨན་པའི་རྒྱལ་པོ་ཡིན། མོ་རྩིས་དཔྱད་གསུམ་གང་ལ་ཡང་ཐོག་པ་མེད། མོ་ཕྱྭ་
རྩིས་འབྲས་དགོས་ན་འདིར་ཤོག་ཅེས་སྐད་འབོད་ཤུགས་ཆེ་བྱས།
ཀ་མེ་ལུས་སྐད་འབོད་བྱེད་ཤུགས་ཇེ་ཆེ་ཇེ་ཆེར་བཏང་བས་མི་རྣམས་ཀྱི་ད་དུང་
ཁོ་ལ་འདི་ལྟར་བྱེད་མི་རུང་བའི་ཁ་ཏ་བྱས། དེ་ལྟར་སྐད་འབོད་ཀྱི་སྒྲ་དེ་ཕོ་བྲང་ནང་
དུའང་ཁྱབ་སོང་བས་ན་རྒྱལ་པོ་ཡན་ཡུར་གྱིས་གསན་ཏེ་སྲིད་བློན་ལ་མོ་རྩིས་པ་དེ་ཕོ་
བྲང་དུ་སྐོང་དགོས་པའི་བཀའ་ཕབ་པ་ན། སྲིད་བློན་གྱིས་ཀ་མེ་ལུ་མི་ཚོགས་ཀྱི་ཁྲོད་
ནས་ཁྲིད་དེ་ཕོ་བྲང་དུ་རྒྱལ་པོའི་སྐུ་མདུན་དུ་བསྐྱལ། རྒྱལ་པོས་ཁོ་དེ་གར་སྡོད་དུ་
བཅུག་ནས། བུ་ཁྱོད་ཉོན་ཅིག གལ་ཏེ་ཁྱོད་སྨན་པ་ངོ་མ་མིན་ན་རང་སྲོག་འབེན་དུ་
འཛུགས་མི་རུང་། །ད་ཕན་སྲས་མོའི་ནད་གཞི་བཅོས་པར་ཡོང་མཁན་སྨན་པ་མང་
པོ་བྱུང་ཡང་ནུས་འབྲས་མ་ཐོན་པའི་རྐྱེན་གྱིས་ཚང་མ་རང་སྲོག་བསྐྱལ་བ་རེད། གལ་
ཏེ་སྲས་མོའི་ནད་གཞི་བཅོས་ཐུབ་ན་དེ་ལ་བུ་མོ་སྟེར་རྒྱུ་བདག་གིས་ཁས་བླངས་ཟིན་
པས་ཅི་བྱེད་ཁྱོད་ལེགས་པར་སོམས། ད་ལྟ་ཁྱོད་ན་ཚོད་ཕྲ་ལ་འཇིག་རྟེན་བྱ་བར་
རྒྱུས་མངའ་ཆུང་བས་གདམ་ག་མི་ལོག་པ་གྱིས། ཨཱ་ལཱ་ཚད་བཙུགས། གལ་ཏེ་ཁྱོད་
ཀྱིས་སྲས་མོའི་ནད་གཞི་བཅོས་མ་ཐུབ་ན་ཁྱོད་ཀྱི་མགོ་བོ་འབྲེག་ངེས་རེད་ཅེས་བརྗོད།
ཀ་མེ་ལུ་ན་རེ། རང་བློ་རང་གི་ལྐོག་ཏུ་མ་གྱུར་གཤིས། བདག་ནི་གདེང་ཚོད་
ཡོད་པས་འདིར་ཡོང་བ་ཡིན། བདག་གིས་སྲས་མོའི་སྙུན་གཞི་བཅོས་མ་ཐུབ་ན་ཁྱེད་
ཀྱིས་ཁོ་བོའི་མགོ་བོ་བྲེགས་ན་ཆོག་ཅེས་བརྗོད།
རྒྱལ་པོས་ཁྲིམས་དཔོན་བོས་ནས་དཔང་པོ་བྱེད་དུ་བཅུག་མཚམས་བྲན་འཁོར་
རྣམས་ལ་ཀ་མེ་ལུ་སྲས་མོའི་ཕོ་བྲང་དུ་ཁྲིད་དགོས་པའི་བཀའ་བསྩལ་བ་དང་། བྲན་
འཁོར་རྣམས་ཀྱིས་ཀ་མེ་ལུ་ཁྲིད་དེ་ཁྱམས་རིང་ཞིག་བརྒྱུད་ནས་འགྲོ་བའི་སྐབས་སུ་ཁོ་
ནི་སྲས་མོའི་འགྲམ་དུ་སླེབས་སྔ་ཕྱིའི་དངངས་སྐྲག་གིས་བྲན་འཁོར་རྣམས་ཀྱི་སྔོན་དུ་
རྒྱུག་འགྲོ་བས་ན། བྲན་དེས་ཁྱོད་འཆི་བ་ལ་དགའ་སྣང་འདི་འདྲ་བྱེད་དགོས་དོན་
མེད། ད་ཕན་སྨན་པ་དང་མོ་རྩིས་པ་སུས་ཀྱང་ཁྱོད་ལྟར་འཆི་རྒྱུར་བྲེལ་ནས་རྒྱུག་
འགྲོ་མཁན་གཅིག་ཀྱང་བྱུང་མེད། ཁྱོད་འགྲོ་བའི་ལམ་དུ་གཤིན་རྗེའི་ཕོ་ཉ་བསྒུགས་
ནས་བསྡད་ཡོད་པ་ཁྱོད་ཀྱིས་ཨེ་ཤེས་ཞེས་བརྗོད།
བྲན་དེས་ཀ་མེ་ལུ་སྲས་མོ་པེ་ཏེ་ལུན་གྱི་གཟིམ་ཆུང་སྒོ་འགྲམ་དུ་ཁྲིད་ནས་ཁོ་
ཡོལ་བཅད་ཀྱི་ཕྱི་རུ་བཞག ཁོས་བྲན་དེར་ལྟ་ཙམ་བྱས་ཏེ་སྨྲས་པར། བདག་ལ་
སྲས་མོའི་ནད་བཅོས་པའི་ཐབས་རྣམ་པ་གཉིས་ཡོད་པ་ལས། གཅིག་ནི་ཁོ་བོ་འདིར་
ལངས་ནས་སྲས་མོའི་ནད་གཞི་བཅོས་ན་ལེགས་སམ། ཡང་ན་སྲས་མོའི་གཟིམ་ཆུང་
དུ་སོང་སྟེ་ནད་བཅོས་ན་ལེགས་སམ་ཞེས་དྲིས་པས། བྲན་དེ་ཡ་མཚན་ཤིན་ཏུ་ཆེ་བ་
ཞིག་བྱུང་ནས་སྨྲས་པར། ཡོལ་བའི་ཕྱི་ནས་སྲས་མོའི་ནད་བཅོས་ཐུབ་ན་ཁྱོད་སྨན་
པ་མཁས་པ་ཡིན་ཞེས་བརྗོད་པ་ན། ཀ་མེ་ལུས་ཡོལ་བཅད་ཀྱི་ཕྱི་རུ་བསྡད་ནས་སྣག་
སྨྱུག་བཏོན་ཏེ་ཡི་གེ་འདི་ལྟར་བྲིས།
འདི་ནི་ཁ་སྔོན་མཚན་མོ་ཞལ་མཇལ་སྐབས་བརྗེས་པའི་ཁྱེད་ཀྱི་ཕྱག་རྒྱུས་དེ་
ཡིན། སྔོན་དུ་འབུལ་ལམ་སོང་བའི་བདག་གི་མཛུབ་རྒྱུས་དེ་ཡང་ཚུར་གནང་སྐྱོང་
ཡོང་བ་ཞུ། ཞེས་པའི་ཡིག་ཆུང་བྲིས་རྗེས་པེ་ཏུ་ལུན་གྱིས་མཛུབ་རྒྱུས་དེ་ཤོག་བུའི་
ཁུག་ཏུ་བསྒྲིལ་ནས་བྲན་པོ་དེ་ལ་བསྐུར། བྲན་པོ་དེས་ཡིག་ཆུང་དང་མཛུབ་རྒྱུས་
ཤོག་སྒྲིལ་དེ་སྲས་མོར་ཕུལ། སྲས་མོས་ཤོག་སྒྲིལ་ཁ་ཕྱེ་ནས་ལྟ་བའི་ཚེ་རང་གི་ཕ་
ལམ་གྱི་མཛུབ་རྒྱུས་དེ་མཐོང་བ་དང་ཤོག་ཐོག་གི་ཡིག་ཆུང་དེ་བཀླགས་པས་རིང་
ནས་བསྒུགས་པའི་ན་གཞོན་དེ་སླེབས་ཡོད་པ་རྟོགས་ནས་ཡིད་ལ་དགའ་སྤྲོའི་སྤུ་ལོང་
རབ་ཏུ་གཡོ་བཞིན་སྙན་པའི་ཚིག་འདི་ལྟར་བཟླས། །
བྲལ་བའི་གདུང་བར་བདག་ནི་སྙིང་ནས་ཁྲོ། །
བྲལ་ཚེ་གདུང་བའི་མིག་ཆུ་རྒྱུན་མ་ཆད།།
སླར་ཡང་འཛོམ་པའི་སྐལ་བ་ཕྲད་གྱུར་ན།།
བྲལ་བའི་སྡུག་བསྔལ་མི་དྲན་དམ་བཅའ་འཇོག།
དགའ་བའི་དུས་དེ་ཉེ་བར་ལྷགས་ནས་བྱུང༌། །
སེམས་འདི་དགའ་བས་མིག་ནས་མཆི་མ་ལྷུང༌།།
མཆི་མའི་རྒྱུན་འདི་མིག་གི་འབབ་ཆུ་ཡིན།།
ཁྱེད་ནི་དགའ་སྡུག་གཉིས་ཀའི་མགྲོན་པོ་ཡིན། །
སྲས་མོ་པེ་ཏུ་ལུན་གྱིས་སྙན་པའི་ཚིག་འདི་བཟླས་ཟིན་པ་དང་ཧར་གྱིས་ལངས་
པས་དགའ་ཚོར་དང་ལས་དབང་གི་སྟོབས་ཀྱིས་སྐེ་ཡི་ལྕགས་སྒྲོག་དེ་ཡང་དུམ་བུར་
སོང་བས་གཟིམ་ཆུང་ནས་ཐོན་ཏེ་ཡོལ་བཅད་ཀྱི་ཕྱི་རུ་སླེབས་པ་དང་ཀ་མེ་ལུར་བརྩེ་
བའི་མིག་གིས་བལྟས་ནས་བདག་གི་མགོན་མཁྱེན། འདི་ནི་རྨི་ལམ་མམ་དངོས་སམ་
ཅི། ཨཱ་ལཱ་ཐུགས་རྗེ་ཅན་གྱིས་ངེད་གཉིས་ཕྲད་པའི་སྐལ་བ་བཟང་པོ་གནང་བར་ངེས།
ཨཱ་ལཱ་སྐྱབས་སུ་མཆིའོ། །ངེད་གཉིས་རེ་བའི་ཐག་པ་ཆད་ལ་ཉེ་བའི་མཚམས་སུ་སླར་
ཡང་ཐུགས་ཕྲད་བྱུང་བ་ལེགས་སོ་ཞེས་བརྗོད།
ཚུལ་དེ་བྲན་པོ་དེས་མཐོང་བ་ན། ཁོས་རྒྱལ་པོའི་འགྲམ་དུ་ཧད་ཀྱིས་རྒྱུག་
ནས་ས་ཐོག་ཏུ་འོ་ཞིག་སྦྱར་ཏེ་སྨྲས་པར། ཀྱེ། རྒྱལ་པོ་རིན་པོ་ཆེ། མོ་རྩིས་པ་དེ་
ནི་མོ་རྩིས་པ་ཐམས་ཅད་ཀྱི་རྒྱལ་པོ་ལྟ་བུར་མཆིས་ཤིང་ཁོ་ནི་ཀུན་ལས་ཀྱང་ཁྱད་དུ་
འཕགས། ཁོས་སྲས་མོའི་གཟིམ་ཆུང་དུ་ཡང་མ་སོང་བར་ཡོལ་བཅད་ཀྱི་ཕྱི་ནས་སྲས་
མོའི་སྙུན་གཞི་བཅོས་པར་བྱས་སོ་ཞེས་བརྗོད།
རྒྱལ་པོ་ན་རེ། དོན་དེ་ངོ་མ་ཡིན་ནམ། བདག་རང་ལྟ་བར་འགྲོའོ་ཞེས་བརྗོད།
བྲན་པོ་ན་རེ། རྒྱལ་པོ་མི་དབང་ཆེན་པོ་ཁྱེད་གཟིགས་པར་བྱོན། སྲས་མོ་ནི་
སྐུའི་གཤེད་སྟོབས་ཀྱང་རབ་ཏུ་འཕེལ་ཏེ་མགུལ་གྱི་ལྕགས་སྒྲོགས་ཀྱང་དུམ་བུར་
བཏང་ནས་མོ་རྩིས་པ་དེའི་འགྲམ་དུ་རྒྱུག་ཕེབས་སོང་ཞེས་བརྗོད།
དེ་ནས་རྒྱལ་པོ་བྲན་དང་མཉམ་དུ་བཙུན་མོའི་ཕོ་བྲང་དུ་སྲས་མོའི་གཟིམ་ཆུང་
དུ་ཕེབས། སྲས་མོ་པེ་ཏུ་ལུན་ཡར་ལངས་ནས་ཡབ་རྒྱལ་པོར་བསུ་བ་ཞུས་ཤིང༌།
མོ་ནི་ཡབ་རྒྱལ་པོ་མཇལ་བ་དང་ཤིན་ཏུ་ནོངས་པར་གྱུར་བས་ལག་གིས་གདོང་པ་
བཀབ། རྒྱལ་པོ་ནི་སྲས་མོའི་ནད་གཞི་ཡོངས་སུ་དྲག་སྐྱེད་བྱུང་བའི་དགའ་སྤྲོས་བུ་
མོར་འཐམས་ནས་བརྩེ་བ་ཆེན་པོས་མགོ་ལ་བྱིལ་བྱིལ་དང་དཔྲལ་བར་འོ་སྦྱར་ཏེ་ཤིན་
ཏུ་གཅེས་པའི་ངང་ཚུལ་ཟབ་མོ་བསྟན། དེ་ནས་རྒྱལ་པོས་ཞལ་ཀ་མེ་ལུར་ཕྱོགས་ནས་
ཁྱེད་ཡུལ་ཕྱོགས་གང་ནས་ཕེབས་སམ་ཞེས་དྲིས་པ་ན། ཀ་མེ་ལུས་རང་གི་ཕ་ཡུལ་
དང༌། འབྱུང་ཁུངས། ཁྱིམ་ཚང་གི་ལོ་རྒྱུས་སོགས་དང་རང་ཉིད་ནི་རྒྱལ་པོ་ཧྲན་ལུ་
མན་གྱི་རྒྱུད་འཛིན་བུ་ཚ་ཡིན་ཚུལ་བཅས་དྲང་པོར་བརྗོད་པ་མ་ཟད། སྔར་རང་ཉིད་
དང་སྲས་མོ་པེ་ཏེ་ལུན་ངོ་ཕྲད་བྱུང་ཚུལ་དང་ཕན་ཚུན་སེམས་རྟེན་མཛུབ་རྒྱུས་བརྗེ་
རེས་བྱས་ཚུལ་རྣམས་ཇི་བཞིན་ཞིབ་པར་གླེང་བ་ན། རྒྱལ་པོ་ནི་ཤིན་ཏུ་ཡ་མཚན་
པར་གྱུར་ནས་སྨྲས་པར། ཁྱོད་གཉིས་ཀྱི་གཏམ་རྒྱུད་འདི་ངོ་མཚར་ལྷག་པར་ཆེ་
བས་ཡི་གེར་བཀོད་ནས་ཕྱི་རབས་རྣམས་ལ་བཞག་སྟེ་མི་མུས་རྒྱུད་བཅས་སུ་བཀླག་
པར་བཅུག་ན་ལེགས་སོ། །ཞེས་བརྗོད་མཚམས་དེ་མར་ཁྲིམས་དཔོན་དང་བར་མི་
གདན་བོས་ཀྱིས་སྲས་མོ་པེ་ཏུ་ལུན་དང་ཁྲི་སྲས་ཀ་མེ་ལུ་གཉིས་འཇིག་རྟེན་མཐུན་
འཇུག་གི་ལས་སུ་འཇུག་རྒྱུའི་གཉེན་ཡིག་བཞག་པ་མ་ཟད། ཕོ་བྲང་དང་གྲོང་ཁྱེར་
ཕྱི་ནང་ཀུན་ཏུ་བཀྲ་ཤིས་རྟེན་འབྲེལ་གྱི་སརྒ་མ་འཆོལ་བའི་རྒྱན་སྤྲོས་ལེགས་པར་
བྱས་པ་དང་འབྲེལ་བཟའ་བཏུང་གི་བྱེ་བྲག་ཕུན་སུམ་ཚོགས་པའི་གཉེན་སྟོན་རྒྱ་ཆེར་
བཤམས་ཐོག ཕྱོགས་བཞིའི་མི་རྣམས་མགྲོན་དུ་བོས། གཞི་དྲག་བློན་པོའི་ཚོགས་
དང་། དམག་དཔུང། མི་སེར་དང་བཅས་པ་ཐམས་ཅད་གཟབ་མཆོར་གང་ལེགས་
ཀྱིས་ཕོ་བྲང་དུ་འདུས་ཤིང་། རྐང་བྲོ་གླུ་གཞས་སོགས་ཀྱི་རྩེད་འཇོར་རོལ་ནས་སྲས་
མོ་ནད་ལས་གྲོལ་ཏེ་འཇིག་རྟེན་མཐུན་འཇུག་གི་བཀྲ་ཤིས་གཉེན་སྟོན་ལ་རྟེན་འབྲེལ་
ཞུ་བའི་དགའ་སྟོན་གྱི་འདུ་འཛི་ཉིན་ཞག་བདུན་གྱི་བར་དུ་བསྒྲུབས།

ཀ་མེ་ལུ་དང་པེ་ཏུ་ལུན་གཉེན་ཕྲད་དུ་སྐྱོད་པ།

སྲས་མོ་པེ་ཏུ་ལུན་གྱི་གཉེན་སྒྲིག་དགའ་སྟོན་གྱི་ཆོ་ག་གྲུབ་རྗེས་རྒྱལ་པོ་ཡན་
ཡུར་གྱིས་གྲོང་ཁྱེར་ཕྱི་ནང་ཀུན་གྱི་འབྱོར་ལྡན་དཔོན་རིགས་དང་གཉེན་འཁོར་རྣམས་
མགྲོན་འབོད་ཀྱིས་ཟླ་གཅིག་རིང་སྟོན་གཤོམ་རྒྱ་ཆེ་མཛད། ཀ་མེ་ལུ་དང་སྲས་མོ་པེ་
ཏུ་ལུན་གཉེན་སྒྲིག་བྱས་རྗེས་རང་རང་གི་འདོད་དོན་ཡོངས་སུ་འགྲུབ་པས་ཁྱིམ་ཐབ་
ཟུང་དེ་བདེ་ཞིང་སྐྱིད་པའི་འཚོ་བས་དུས་བདའ་བར་བྱས། དུས་རེ་ཞིག་ན་ཀ་མེ་ལུ་
ནི་རང་གི་ཡབ་ཡུམ་གཉིས་ཤིན་ཏུ་དྲན་པ་བྱུང་བས། ཉིན་ཞིག་གི་མཚན་མོའི་རྨི་
ལམ་དུ་རང་གི་ཡབ་ཀྱིས་བུ་ཁྱོད་བདག་ལ་འདི་ལྟར་བྱེད་དོན་ཅི་ཡིན་ཞེས་བརྗོད་
ནས་སྙན་པའི་ཚིག་འདི་ལྟར་བཟླས།
རབ་རིབ་ཟླ་བ་མཐོང་བས་བདག་ནི་སྐྱོ།།
སྒྱུ་སྐར་ལྟ་བའི་ལས་འདི་མིག་ལ་བསྐོས།
གང་ཞིག་བྱ་བ་སྒྲུབ་ལ་འཚབ་མི་ཉན། །
ཁྱོད་ཀྱི་བློ་འདི་བསྲེགས་བཅད་བརྡར་གསུམ་གྱིས།།
བདེ་སྡུག་ལས་སུ་བསྐོས་པའི་རྟགས་ཐམ་འདི། །
གཡོལ་བའི་ཐབས་མེད་ཁྱོད་ཀྱིས་བཟོད་པར་གྱིས།།
ཀ་མེ་ལུའི་རྨི་ལམ་ནང་ཡབ་ཀྱི་བཞིན་རས་ནི་གདུང་བའི་ན་བུན་འཁྲིགས་ཤིང་
ཐུགས་ཁྲོས་པའི་འཁང་རའི་གསུང་ཚིག་འདི་འདྲ་གནང་བས་ཡིད་ལ་སྐྱོ་བ་ཚད་མེད་
སྐྱེས། གཉིད་ལས་བསད་སྐབས་ཡིད་བློང་བློང་པོར་གྱུར་ནས་སེམས་ལ་ཡབ་རྒྱལ་པོ་
དྲན་པའི་སྡུག་བསྔལ་གྱིས་ཡིད་མུག་སྟེ་སྔར་གྱི་སྤྲོ་བ་རྣམས་ཀྱང་ནམ་མཁའི་འཇའ་
ལྟར་ཡལ་ནས་སྔར་དང་མི་གཅིག་པའི་སྐྱེ་བོ་ཞིག་ཏུ་གྱུར་སོང་བ་ན། སྲས་མོ་པེ་ཏུ་
ལུན་ཡང་ཡ་མཚན་སྐྱེས་ནས་ཁྱེད་འདི་ལྟར་ཡིད་མུག་དགོས་དོན་ཅི་ཡིན་ཞེས་དྲིས་
པ་ན། ཁྲི་སྲས་ཀྱིས་རང་གི་རྨི་ལམ་དུ་བྱུང་བའི་ཚུལ་རྣམས་ཇི་བཞིན་སྲས་མོར་
བཤད་པས། ཁོང་གཉིས་པོ་རྒྱལ་པོའི་སར་ཁྲི་སྲས་རང་གི་རྒྱལ་ཁབ་ཏུ་གཉེན་ཕྲད་
དུ་འགྲོ་འཐུས་ཀྱི་གནང་བ་ཞུ་བར་སོང་བས། རྒྱལ་པོས་དེ་མ་ཉིད་དུ་བཀའ་འཁྲོལ་
གནང་། སྲས་མོ་པེ་ཏུ་ལུན་གྱིས་ཡབ་རྒྱལ་པོ་མཁྱེན། ཁོ་མོ་ནི་རྒྱལ་སྲས་དང་གྲལ་
བར་མི་བཟོད་ཅེས་གསོལ་བས། རྒྱལ་པོས་དེ་ལྟར་ན་བུ་མོ་ཁྱོད་ཀྱང་མཉམ་དུ་སོང་
ཞེས་གནང་བ་བསྩལ་ཐོག ལོ་གཅིག་སོང་མཚམས་ཅི་ནས་ཀྱང་ངེད་ཕ་མ་གཉིས་ཀྱི་
སར་ཕྱིར་ལོག་བྱེད་དགོས་པའི་བཀའ་ནན་བསྩལ་བ་ན། པེ་ཏུ་ལུན་དང་ཀ་མེ་ལུ་ཁྱོ་
ཤུག་ཟུང་དེ་དགའ་བ་དཔག་ཏུ་མེད་པ་བྱུང་བས་རྒྱལ་པོའི་ཕྱག་ལ་འོ་སྦྱར་ཏེ་ཐུགས་
རྗེ་ཆེ་ཞུས།
རྒྱལ་པོས་སྲས་མོ་ཁྱོ་ཤུག་ཟུང་ལ་ཕྱོགས་ཐོན་གྱི་མཁོ་ཆས་རྟ་རྔ་མོང་དང་།
འབྲུ་རིགས། གཟན་ཆག སྡོད་གུར། ལག་སྣེ། རྔ་བྱམས་སོགས་དང་འཁོར་གཡོག་
བཅས་དགོས་ཆ་མི་ཚང་བ་མེད་པ་གྲ་སྒྲིག་ཟིན་མཚམས་ཐོན་ཚེས་གཏན་འཁེལ་བྱས།
ཐོན་ཁར་རྒྱལ་པོས་ཀ་མེ་ལུར་མུ་ཏིག་ཕར་ཆིན་ལྡན་པའི་ཟ་འོག་གི་གོས་བཟང་ཆ་
ཚང་བཅུ་དང་། འགྲོས་ལྡན་རྟ་མཆོག་བཅུ། རྔ་མོང་མོ་ཆགས་བཅུ། གསེར་དངུལ་
ནོར་རྫས་གཏོས་ཆེ་བ་བཅས་གསོལ་རས་ཐོག་རང་གི་བུ་མོ་པེ་ཏུ་ལུན་རྒྱལ་སྲས་ལ་
རྩིས་སྤྲོད་ཀྱིས་སྤྱན་ཆབ་བསིལ་བཞིན་དུ་གྲོང་ཁྱེར་གྱི་འདབས་རོལ་བར་དུ་སྐྱེལ་མ་
མཛད།
ཀ་མེ་ལུ་དང་པེ་ཏུ་ལུན་སྟོན་འཁོར་རྣམས་ཉིན་ཞག་སྦྲེལ་ནས་ཤུལ་རིང་ལམ་
གྱི་དཀའ་བ་སྤྱད་དེ་ཟླ་གཅིག་ཙམ་སོང་མཚམས་རྩྭ་ཆུ་འཛོམས་པའི་ཡུལ་ཆེན་པོ་
ཞིག་ཏུ་སླེབས་པ་ན། དེ་གར་ཚུགས་བབས་ཏེ་ངལ་གསོས་ནས་བསྡད། པེ་ཏུ་ལུན་
ནི་ལུས་ངལ་ཞིང་གཉིད་ཀྱང་འཐིབས་པས་ན་སྡོད་གུར་ནང་གཉིད་དུ་ཡུར། ཀ་མེ་
ལུས་སྡོད་གུར་སྦུག་ཏུ་སོང་ནས་ཆུང་མར་ལྟ་སྐྱོང་བྱས་ནས་བསྡད། ཁོས་ལྟ་ཞོར་ལ་
ཆུང་མའི་བྲང་ཁར་མཛོ་མོ་ཤིང་དང་འདྲ་བའི་པད་རག་གི་ཕྲ་ཞིག་བཏགས་ཡོད་པ་
མཐོང་བས། དེ་ཆུང་མའི་སྐེ་ཐོག་ནས་བཀྲོལ་ཏེ་ཞིབ་པར་ལྟ་བའི་ཚེ་དེའི་ཐོག་ཏུ་ཡི་
གེ་ཞིག་བརྐོས་ཡོད་ཀྱང་ཁོས་བཀླག་མི་ཤེས་པས། ཁོ་ནི་ཡ་མཚན་ཆེན་པོ་བྱུང་བས་
འདི་སྙམ་དུ་བསམ་པར། པད་རག་གི་ཕྲ་འདི་ལ་དོན་སྙིང་ཆེ་བ་ཞིག་མེད་ན་མོས་
རང་གི་བྲང་སྙིང་ལ་སྦྱར་ནས་འདོགས་མི་སྲིད། མོས་ཕྲ་འདི་རང་གི་རྩ་ཆེའི་ལུས་
དང་མི་བྲལ་བར་གཅེས་འཛིན་འདི་ལྟར་བྱེད་པ་ནི་བོར་བརླག་མི་སོང་བའི་དོན་དུ་
ཡིན་ནམ། ཡང་ན་དགོས་པ་ཅིའི་ཕྱིར་ཡིན། འདིར་གསང་གནས་ཤིག་ཡོད་པ་མིན་
ནམ་སྙམ།

  ཀ་མེ་ལུ་དང་བྱ་ཆེན།
ཀ་མེ་ལུས་ཕྲ་དེ་སྡོད་གུར་གྱི་ཕྱི་ལ་ཁུར་ནས་ཉི་འོད་ཀྱི་འོག་ཏུ་ཞིབ་པར་ལྟ་བའི་
ཚེ་གློ་བུར་དུ་བྱ་ཆེན་ཞིག་ཕུར་འོངས་ནས་ཁོའི་ལག་གི་ཕྲ་བཀྱག་ནས་བྲོས། ཀ་མེ་ལུ་
ནི་དངངས་སྐྲག་དང་འཚབ་འཚུབ་གཅིག་ཅར་དུ་གྱུར་ནས་བྱ་ཆེན་དེའི་རྗེས་སུ་རྒྱུག
བྱ་ཆེན་དེས་ཀ་མེ་ལུས་རྗེས་སྙེགས་ཐུབ་པའི་མགྱོགས་ཚད་བཞིན་ས་ངོས་དང་ཐད་
དྲང་ནས་འགྱིང་ཉམས་དང་བཅས་ཏེ་དལ་གྱིས་འཕུར། ཀ་མེ་ལུས་བྱ་ཆེན་དེའི་རྗེས་
སུ་རྒྱུག་རྒྱུག་ནས་རི་བོ་གཅིག་བརྒྱབ་གཉིས་བརྒྱབ་ཀྱིས་སོང་སོང་བ་ན་ཉི་མ་ཡང་ཆུ་
ལྷའི་ཕང་དུ་བཞུད། མཚན་མོ་མུན་རུབ་པ་ན་བྱ་ཆེན་དེ་ནི་སྡོང་རྒན་ཆེན་པོ་ཞིག་
གི་རྩེ་མོར་བབས། ཀ་མེ་ལུ་ནི་འགྲོ་བའི་ས་ཕྱོགས་ཀྱང་མི་ཤེས་པས་སྡོང་རྒན་ཆེན་
པོ་དེའི་འོག་ཏུ་བསྡད། སྐབས་དེར་ཁོ་ནི་ཁ་སྐོམ་ཞིང་གྲོད་པ་ཡང་ལྟོགས་པའི་ཁར་
ངལ་དུབ་ཀྱིས་རབ་ཏུ་བཙེས། མཚན་མུན་གྱི་ཁྲོད་དུ་གར་སླེབས་ཀྱི་ས་ཕྱོགས་ཙམ་
ཡང་མི་ཤེས་པས་ཕྱིར་ལོག་པའི་ལམ་ནི་ག་ལ་རྙེད། ད་ནི་འཆི་བར་ངེས་སོ་སྙམ་ནས་
དཀོན་མཆོག་ལ་གསོལ་བ་འདེབས་རྒྱུ་ལས་ཐབས་གཞན་མེད་ཅེས་ཆིག་ལབ་རྒྱག་
བཞིན་དུ་ས་ལ་འགྱེལ་ནས་སྡོང་རྒན་དེའི་འོག་ཏུ་གཉིད་ལ་ཤོར།
ཕྱི་ཉིན་ཞོགས་པ་གཉིད་ལས་བསད་སྐབས་བྱ་ཆེན་དེ་འཕུར་འགྲོ་བ་རིག་པ་ན།
དེ་མར་ཁོས་བྱ་དེ་གང་དུ་འགྲོ་བའི་རྗེས་དེད་ནས་བསྐྱོད། བྱ་ཆེན་དེ་ནི་ཁ་ཉིན་ལས་
ཀྱང་འཕུར་འགོར་བས་ཀ་མེ་ལུ་སྒུག་པ་ལྟ་བུ་བྱེད་པ་ན་ཀ་མེ་ལུ་ནི་ཡ་མཚན་ཆེན་པོ་
བྱུང་ནས་དཀོན་མཆོག་མཁྱེན་ནོ། །བྱ་འདི་ཁ་ཉིན་བདག་གིས་རྗེས་ཟིན་པའི་ཚོད་
དུ་འཕུར་འགྲོ་བ་དང་། དེ་རིང་ནི་ཁོ་བོ་ངལ་དུབ་ཀྱིས་མགྱོགས་པོ་འདེད་མ་ཐུབ་
པས་བྱ་དེ་ཡང་ཁ་ཉིན་ལྟར་མགྱོགས་པོ་མི་འཕུར་བ་འདི་ཡ་མཚན་ཆེ། ཁོ་བོས་བྱ་
དེ་འཛིན་ཐུབ་པ་བྱས་ཏེ་བྱ་བ་འདིའི་ཕུགས་གསལ་བར་རྟོགས་ཐུབ་པ་ཞིག་ཅི་ནས་
ཀྱང་བྱེད། བདག་འཆི་གསོན་གང་བྱུང་ཡང་བྱ་ཆེན་དེ་གང་དུ་འཕུར་བའི་སར་ཁོ་
བོས་དེད་ནས་འགྲོ། ནམ་ཞིག་བྱ་ཆེན་དེ་མིའི་འགྲོ་བ་ཡོད་ས་ཞིག་ལ་འཕུར་འགྲོ་
ངེས་རེད་ཅེས་ཆིག་ལབ་བརྒྱབ།
ཀ་མེ་ལུ་ཉིན་མོ་བྱ་ཆེན་དེད་ནས་འགྲོ་བ་དང་མཚན་མོ་གར་སླེབས་སར་ཞག་
པོར་བསྡད། དེ་ལྟར་བྱ་ཆེན་དེད་ནས་འགྲོ་བའི་ལམ་བར་དུ་ལྟོགས་དུས་ལམ་ཁའི་
ཤིང་འབྲས་བཏུས་ནས་ཟ་བ་དང་སྐོམ་དུས་གཙང་པོའི་ཆུ་འཐུང་བ་བཅས་དཀའ་
བ་དུ་མ་སྤྱད་ནས་ཉིན་ཞག་བཅུ་ཕྲག་གཅིག་ཙམ་སོང་བ་ན། མི་ཚོགས་སྟུག་པའི་
གྲོང་ཁྱེར་ཞིག་ཏུ་སླེབས་པ་དང་བྱ་ཆེན་དེ་གྲོང་གི་ཕྱོགས་སུ་མྱུར་བར་འཕུར་སོང་
བས་རིག་རྒྱུ་མེད་པར་གྱུར། བྱ་ཆེན་དེ་གར་སོང་ཆ་མེད་དུ་སོང་བས་ཀ་མེ་ལུ་ནི་ཡ་
མཚན་ཆེན་པོ་བྱུང་། ཁོས་ཨཱ་ལཱ་མཁྱེན་ནོ། །ད་ནི་བདག་གྲོང་ཁྱེར་འདིར་བདེ་འབྱོར་
བྱུང་སོང་ངོ་ཞེས་ཆིག་ལབ་བརྒྱབ། དེ་ནས་ཁོས་གཙང་འགྲམ་དུ་ཁ་ངོ་རྐང་ལག་
རྣམས་བཀྲུས་ཤིང་ངལ་གསོས་ནས་བསྡད། ཁོའི་སེམས་སུ་ད་ཆ་རང་ཉིད་ཆགས་
རྟེན་བྲལ་ཞིང་ངལ་དུབ་དང་བཀྲེས་ལྟོགས་ཀྱིས་མནར་བའི་ཉམས་ངའི་གནས་འདི་
ལྟ་བུར་གྱར་བའི་སྐབས་སུ་སྔར་རྒྱལ་པོའི་ཕོ་བྲང་ནང་གཉེན་བཤེས་ཉེ་དུ་རྣམས་དང་
མཉམ་དུ་ཉམས་དགའ་བདེ་སྐྱིད་ཀྱི་འཚོ་བར་ལོངས་སུ་སྤྱོད་པའི་ཚུལ་དེ་དྲན་པའི་
མོད་ལ་མིག་ཆུ་དབང་མེད་དུ་ཤོར་ནས་སྐྱོ་གླུ་འདི་ལྟར་བླངས། །
ཁྱོད་ལས་བྱུང་ཚུལ་ཁོ་བོས་སྦས་གྱུར་ཡང་།།
ཁྱོད་ནི་རང་མཚང་འདོན་ལ་ཇི་མི་སྙམ། །
ཁྲ་ཆུང་མིག་ལ་གཉིད་ཀྱི་སྐལ་བ་ཡལ། །
མཚན་མོའི་ཐུན་གསུམ་མིག་ནི་ཟུམ་མི་འགྱུར། །
ལས་ཁྱོད་བདག་ལ་ཤ་ཚ་མི་དགོས་ལ། །
ངལ་དུབ་ཉེན་ཁའི་དབར་ལའང་འཚོ་མི་འཇུག །
    
ཀ་མེ་ལུ་དང་གད་པ།

ཀ་མེ་ལུས་སྐྱོ་གླུ་བླངས་ནས་ཡུད་ཙམ་ངལ་གསོ་བར་བྱས་རྗེས་ཉེར་ཉེར་པོར་
ལངས་ཏེ་གྲོང་ཁྱེར་ནང་བསྐྱོད། ཁོ་ནི་གང་འགྲོ་གང་སྐྱོད་ཀྱི་དམིགས་པ་ཙམ་མེད་
པས་གར་སླེབས་སར་ཁྲོམ་གཞུང་གི་འགོ་ནས་མཇུག་བར་ལན་གཅིག་མྱུལ་ན་ཡང་
ཀེར་མི་གཅིག་ཀྱང་མ་ཕྲད། གྲོང་ཁྱེར་འདི་ནི་མཚོ་འགྲམ་དུ་ཆགས་ཤིང༌། ཁོས་
མཚོ་ཁར་ཕྱོགས་པའི་རྒྱལ་སྒོ་དེ་ནས་ཐོན་ཏེ་མུ་མཐུད་སོང་སོང་བ་ན། ཤིང་འབྲས་
ཀྱི་སྡོང་པོས་ཁེངས་པའི་སྐྱེད་ཚལ་ཞིག་ཏུ་སླེབས། ཁོ་ནི་དེ་གར་འགྲོ་འདུག་གི་སོམ་
ཉི་མི་ཟློག་པའི་སྐབས་སུ་གློ་བུར་དུ་གད་པ་ཞིག་མེ་ཏོག་ལྡུམ་རའི་ནང་ཐོན་ཏེ་ཁོ་ལ་
འཚམས་འདྲི་དགའ་བསུ་དང་བཅས་ཏེ་སྨྲས་པར། དཀོན་མཆོག་གིས་གཟིགས་ནས་
ཁྱོད་མི་རྣམས་ཀྱི་གནོད་པ་ལས་ཐར་ཏེ་འདི་གར་བདེ་འབྱོར་བྱུང་བ་ལེགས་སོ། །ད་
ནི་མི་རྣམས་ཀྱིས་ཁྱོད་མཐོང་མེད་པའི་སྐབས་དང་བསྟུན་ནས་མགྱོགས་པོ་ལྡུམ་རའི་
ནང་ཕེབས་ཤོག་ཅེས་བརྗོད་པས། ཀ་མེ་ལུ་ནི་འཇིགས་དངངས་ཆེན་པོའི་ངང་ལྡུམ་
རའི་ནང་སོང་སྟེ་གྲོང་ཁྱེར་ནང་གནས་ཚུལ་ཅི་ཡོད་དམ། འདིར་སུ་སྡོད་པ་ཡིན་
ནམ་ཞེས་འཇིགས་པའི་ཚུལ་གྱིས་དྲིས།
གད་པ་ན་རེ། གྲོང་ཁྱེར་ནང་གི་མི་རྣམས་ནི་མེ་དད་ཆོས་པ་ཤ་སྟག་རེད་
ན། ཁྱོད་འདིར་ཅི་ཕྱིར་འོང་བ་ཡིན། འདིར་ཇི་ལྟར་བྱས་ནས་སླེབས་བྱུང་ངམ་ཞེས་
དྲིས། ཀ་མེ་ལུས་རང་ཐོག་ཏུ་བྱུང་བའི་བྱུར་ཆགས་རྐྱེན་ངན་རྣམས་གད་པ་དེར་ཇི་
བཞིན་ཚར་གཅིག་བརྗོད་པས། ཁོ་ནི་ཤིན་ཏུ་ཡ་མཚན་པ་ཞིག་བྱུང་ནས་སྨྲས་པར།
བུ་ཁྱོད་ཉོན་ཅིག འདིར་ནི་ཨི་སི་ལམ་ཆོས་ལུགས་ཀྱི་རྒྱལ་ཁབ་དང་རྒྱང་ཁྱད་ཤིན་
ཏུ་ཆེ། མཚོ་ཐོག་ནས་སོང་ན་ལམ་ཐག་ཟླ་བཞི་ཙམ་དང་། སྐམ་ས་ནས་བསྐྱོད་ན་
དུས་ཡུན་ལོ་གཅིག་ཙམ་དགོས་པ་ཡིན། འདི་ནས་ཨི་སི་ལམ་གྱི་རྒྱལ་ཁབ་ལ་དངོས་
ཟོག་ཚོང་བར་ལོ་རེར་ཚོང་གྲུ་ཐེངས་རེ་འགྲོ་བ་ཡིན། དེ་ཡང་སྔོན་ལ་ཡུལ་ཨེ་པུ་ནུ་
སིར་འགྲོ་བ་དང་དེ་ནས་ཡུལ་ཧ་ལི་ཏོ་ཐུར་འགྲོ་བ་ཡིན། ཡུལ་འདི་ནི་རྒྱལ་པོ་ཧྲན་
ལུ་མེན་གྱི་མངའ་ཁོངས་ཡིན་ཞེས་བརྗོད།
ཀ་མེ་ལུའི་སེམས་སུ་ད་ནི་འགྲོ་བའི་ལམ་མེད་པ་དང་། བྱ་བའི་ཐབས་ཟད་པའི་
དུས་ལ་གཏུགས་གཤིས། དེ་ལས་གད་པ་དེའི་ལག་གཡོག་ཏུ་བསྡད་ནས་ངལ་ལས་
བྱས་ཏེ་འཚོ་ཐབས་ལ་འབད་ན་ལེགས་སོ་སྙམ་ནས་སྨྲས་པར། བདག་ནི་འདི་གར་
ཁྱོད་ལ་རོགས་རམ་བྱས་ནས་བསྡད་ན་འགྲིག་གམ་ཞེས་བརྗོད།
གད་པས་དེ་ལྟར་འགྲིག་གོ་ཞེས་ཁས་བླངས་ནས་ཁོ་ལ་མེ་ཏོག་འདེབས་སྟངས་
དང༌། ཆུ་འདྲེན་སྟངས། རྩྭ་ངན་འཐོག་སྟངས་སོགས་ཀྱི་ལག་རྩལ་བསླབས་ཐོག ཁོ་
ལ་ལས་གོས་སྔོན་པོ་པུས་མོའི་བར་སླེབས་པ་ཞིག་ཀྱང་གཡོགས། དུས་དེ་ནས་བཟུང་
ཀ་མེ་ལུས་ལྡུམ་རའི་ནང་ཆུ་འདྲེན་རྒྱུ་དང་། ས་བསྔོག་རྒྱུ། རྩྭ་ངན་འཐོག་རྒྱུ་སོགས་
ཀྱི་ལས་ལ་འབུངས། སྐབས་དེར་ཁོ་ནི་ཚེ་སྲོག་ལ་ཉེན་ཁ་མེད་པ་བདེ་མོར་གནས་
མོད། འོན་ཀྱང་རང་གི་ཡུལ་དང་བརྩེ་བའི་ཆུང་མ་བྲལ་ནས་ཆ་རྒྱུས་མེད་པའི་མི་
ཡུལ་དུ་གྱར་བའི་སྡུག་བསྔལ་གྱིས་མིག་དང་མིག་ཆུ་མི་བྲལ་བར་སྡོད་དགོས་བྱུང་།

པེ་ཏུ་ལུན་རང་གི་ཟླ་བོ་དང་བྲལ་བའི་རྗེས་སུ།

སྲས་མོ་པེ་ཏུ་ལུན་གཉིད་ལས་བསད་སྐབས་རང་གི་ཟླ་བོ་ཀ་མེ་ལུ་མེད་པ་དང༌།
རང་གི་བྲང་ཁར་བཏགས་པའི་པད་རག་གི་ཕྲ་དེ་ཡང་བསྡད་མེད་པ་ཚོར་བ་ན་ཁོང་
གི་བསམ་པར། དཀོན་མཆོག་མཁྱེན་ནོ། །བདག་གི་ཟླ་བོ་གང་དུ་སོང་ལགས་སམ།
ཁོས་གསང་དོན་མ་རྟོགས་པས་པད་རག་གི་ཕྲ་ཁྱེར་ནས་སོང་བ་འདྲ། འདིར་གནས་
ཚུལ་་ཡ་མཚན་ཅན་ཞིག་བྱུང་བར་ངེས་སོ། །དེ་ལྟར་མིན་ན་ཁོས་བདག་དང་སྐད་
ཅིག་ཙམ་ཡང་བྲལ་བར་མི་སྲིད། པད་རག་གི་ཕྲ་དེ་ནི་ལྟས་ངན་བྱུར་གྱི་སྣེ་འདྲེན་
ཞིག་ཡིན་པས་ཨཱ་ལཱ་ཐུགས་རྗེ་ཅན་གྱིས་དམོད་པར་མཛོད་ཅེས་བརྗོད། དེ་མུར་སྲས་
མོའི་བློ་ངོར་བདག་གིས་ཀ་མེ་ལུ་གར་སོང་མེད་པའི་གནས་ཚུལ་བྲན་འཁོར་རྣམས་
ལ་བཤད་ཚེ། ཁོ་ཚོ་བློ་ངན་སྐྱེ་སྲིད་ན་ངེས་པར་དུ་ཇུས་ཚགས་ཚུད་པ་ཞིག་མ་བཀོད་
ན་མི་འགྲིག་སྙམ་ནས་དེ་མར་མལ་ལས་ལངས་ཏེ་རང་གི་ཟླ་བོའི་ལ་ཐོད་དང་། གྱོན་
པ། ལྷམ་དང་བཅས་པ་རང་གི་ལུས་ལ་གྱོན་ཞིང་ངོ་གདོང་ཡང་རས་ཀྱིས་བཏུམས།
གཡོག་མོ་ཞིག་རང་གི་ཕེབས་བྱམས་ནང་སྡོད་དུ་བཅུག་ཐོག་སྡོད་གུར་ནས་ཕྱིར་ཐོན་
ཏེ་འཁོར་གཡོག་རྣམས་ལ་ཐོན་གྲ་སྒྲིག་དགོས་པའི་བཀའ་བཏང༌། དེ་ནས་རང་ཉིད་
རྟ་ལ་བཞོན་རྗེས་འཁོར་རྣམས་ཁྲིད་ནས་ཕྱོགས་ཐོན་གྱི་ལམ་དུ་ཞུགས། སྲས་མོས་ཀ་
མེ་ལུ་གར་སོང་མེད་པའི་གནས་ཚུལ་གསང་སྟེ་རང་ཉིད་ཁོ་ལ་བརྫུས་པའི་དོན་དེ་
སུས་ཀྱང་མ་རྟོགས། གང་ལགས་ཤེ་ན། སྲས་མོའི་གཟུགས་དང་བྱད་བཞིན་ནི་ཀ་མེ་
ལུ་དང་ཤིན་ཏུ་འདྲ་ཆེ་བས་བྲན་འཁོར་སུ་ལ་ཡང་དོགས་ཚོམ་གྱི་གཡའ་ཙམ་མ་བྱུང༌།
སྲས་མོ་པེ་ཏུ་ལུན་གྱིས་འཁོར་གཡོག་རྣམས་ཁྲིད་དེ་ཉིན་བཞག་འགའ་བསྐྱོད་
རྗེས་མཚོ་འགྲམ་གྱི་གྲོང་ཁྱེར་ཞིག་གི་འདབས་སུ་ཚུགས་བབས་ནས་བསྡད། མོས་དེ་
མར་གྲོང་ཁྱེར་དེའི་གནས་ཚུལ་དྲིས་པས་ཡུལ་དེ་ནི་རྒྱལ་པོ་ཨར་མ་ནུ་སིའི་མངའ་
ཁོངས་གྲོང་ཁྱེར་ཆེན་པོ་ཨེ་པུ་ནུ་སི་ཞེས་པ་དེ་ཡིན་པ་དང༌། ཡུལ་དེའི་རྒྱལ་པོར་
སྲས་མོ་ཧ་ཡཱ་ཐུ་ནུ་ཕིན་སི་ཞེས་པ་ཞིག་ཡོད་པ་རྟོགས།

པེ་ཏུ་ལུན་དང་རྒྱལ་པོ་ཨར་མ་ནུ་སི།

སྲས་མོ་པེ་ཏུ་ལུན་སྟོན་འཁོར་རྣམས་གྲོང་ཁྱེར་ཨེ་པུ་ནུ་སིའི་ཕྱི་རུ་ཚུགས་
བབས་ནས་ཡོད་པའི་གནས་ཚུལ་ཡུལ་དེའི་རྒྱལ་པོ་ཨར་མ་ནུ་སིའི་སྙན་དུ་འཁྱོལ་
བ་ན། རྒྱལ་པོས་བློན་པོ་ཞིག་ཉང་གནོན་རྟོག་ཞིབ་བྱེད་པར་བཏང་། བློན་པོ་དེ་
སྲས་མོའི་སྡོད་གནས་སུ་འབྱོར་སྐབས་པེ་ཏུ་ལུན་གྱི་འཁོར་གཡོག་ཚོས་ཁོ་ལ་རྒྱལ་
པོ་ཧྲན་ལུ་མེན་གྱི་སྲས་རང་གི་རྒྱལ་ཁབ་ཧ་ལི་ཏོ་ཐུར་ཕྱིར་ལོག་ཕེབས་མཁན་ཡིན་
པས། ད་ལྟ་འདི་གར་ཞག་ཚུགས་སུ་བཞུགས་ཡོད་ཅེས་བརྗོད་པ་ན། བློན་པོ་དེས་
ཕོ་བྲང་དུ་ལོག་ནས་རྒྱལ་པོར་དེ་ལྟར་སྙན་སེང་ཞུས། རྒྱལ་པོས་དེ་མར་བློན་འཁོར་
རྣམས་མཉམ་ཁྲིད་ཀྱིས་པེ་ཏུ་ལུན་མཇལ་བར་ཕེབས། པེ་ཏུ་ལུན་གྱིས་རྒྱལ་པོ་མཇལ་
བ་དང་ཡར་ལངས་ནས་ཕེབས་སྣེ་བླངས་ཤིང་། ཕན་ཚུན་འཚམས་འདྲི་ཞུས། རྒྱལ་
པོས་པེ་ཏུ་ལུན་ཕོ་བྲང་དུ་གདན་དྲངས་ནས་སྟོན་མོ་གཟབ་ཅིང་རྒྱས་པ་བཤམས་
པ་དང་། འཁོར་རྣམས་སྐུ་མགྲོན་གྱི་དྭངས་མར་བརྩིས་ནས་མགྲོན་ཁང་དུ་གོ་སྒྲིག་
ལེགས་པར་མཛད།
སྲས་མོ་པེ་ཏུ་ལུན་ནི་མུ་ཏིག་ཕར་ཆིན་གྱིས་བརྒྱན་པའི་ཟ་འོག་གི་གོས་བཟང་
བཀླུབས་ཏེ་ཉམས་བཟང་དང་ལྡན་པའི་སྒོ་ནས་རྒྱལ་པོ་ཨར་མ་ནུ་སིའི་ཕོ་བྲང་དུ་
ལྷོད་བཞུགས་གནང་། དེ་ནས་ཉིན་ཞག་གསུམ་ཙམ་སོང་བའི་རྗེས་སུ་རྒྱལ་པོ་དེས་
ཆེད་མངགས་པེ་ཏུ་ལུན་ཐུག་ཕྲད་ལ་ཕེབས་ནས་སྨྲས་པར། བུ་ཁྱོད་ཉོན་ཅིག ད་ཆ་
ཁོ་བོ་བགྲང་བྱ་དྲུག་ཅུ་ཙམ་ལ་སོན་ཡང་བུ་མོ་གཅིག་ལས་འགབ་འཚར་བུ་ཚ་ནི་མེད།
བུ་མོ་དེ་ནི་སྐྱེ་འབྲས་ལང་ཚོ་མཛེས་པ་ཁྱེད་དང་འདྲ་བ་ཞིག་ཡོད། ཁོ་བོ་ནི་ན་ཚོད་
རྒས་པས་རྒྱལ་སྲིད་ཀྱི་བྱ་བ་འཛིན་སྐྱོང་བྱེད་རྒྱུར་ཤེད་མོང་ཐོན་མི་ཐུབ་ན་རྒྱལ་སྲིད་
ཁྱེད་ལ་གཏད་ན་བསམས། གལ་ཏེ་བདག་གི་རྒྱལ་ཁབ་འདི་ཁྱེད་ཀྱི་ཐུགས་ལ་འཐད་
ཚེ་ཁྱེད་འདི་གར་བཞུགས་ནས་བདག་གི་བུ་མོ་དང་གཉེན་སྒྲིག་གནང་ལ་བདག་གི་
རྒྱལ་རྒྱུད་ཀྱང་འཛིན་ཐུབ་པ་བྱུང་ན། ཁོ་བོ་རྒད་པོ་ཚེ་མཇུག་ངལ་གསོས་ནས་ལྷོད་
སྡོད་བྱ་རྒྱུ་ཡིན་ཞེས་བརྗོད།
སྐབས་དེར་སྲས་མོ་པེ་ཏུ་ལུན་ནི་ངོ་ཚས་གདོང་པ་དམས་ཤིང་། བྱེད་གཏད་དུ་
གྱུར་བས་དཔྲལ་བ་ནས་རྔུལ་ཆུའི་ཐིགས་པ་ཡང་ཟགས། དེའི་ཚེ་སྲས་མོའི་ཡིད་ལ་
འདི་སྙམ་དུ་བསམ་པར། བདག་ནི་བུད་མེད་ཀྱི་ལུས་རྟེན་ལ་སོང་གཤིས་བྱ་བ་འདི་
ཇི་ལྟར་འགྲུབ། འོན་ཀྱང་བདག་གིས་དོན་འདི་ཁས་མི་ལེན་པར་བྲོས་སོང་ན་རྒྱལ་
པོ་དེས་དཔུང་གི་ཁྱུ་ཚོགས་བཏང་ནས་བདག་དང་འཁོར་གཡོག་རྣམས་བཟུང་བར་
ངེས་པས་ལས་འདི་ཉེན་ཆེ། གལ་ཏེ་རྒྱལ་པོ་འདིའི་ངག་ལྟར་ཁས་བླངས་ན་བདག་
གི་གསང་བ་ལུགས་ནས་ཞབས་འདྲེན་ཀུན་གྱི་འཕྱ་བ་ཞིག་ཡོང་། ཀྱི་ཧུད། བདག་
གི་ཟླ་བོ་ཀ་མེ་ལུ་གར་སོང་ཆ་མེད་དུ་གྱུར་བའི་སྡུག་བསྔལ་འདི་ལྟ་བུའི་ཐོག སླར་
ཡང་བློས་མི་འཁྱུད་པའི་བྱ་བ་འདི་འདྲ་ཡོང་བ་ཅི་ཡིན། ད་ནི་རང་མགོ་ཐོན་པ་བྱེད་
རྒྱུ་གལ་ཆེ་བས་གནས་སྐབས་རྒྱལ་པོ་འདིའི་གང་བཤད་ལ་ཉན་ནས་འདིར་གནས་
ཐབས་བྱས་ཏེ་དཀོན་མཆོག་གི་ཐུགས་རྗེ་གང་གནང་བ་བསྒུགས་ནས་བསྡད་ན་
ལེགས་སོ་སྙམ།
སེམས་ཐག་ཆོད་པའི་རྗེས་སུ་སྲས་མོ་པེ་ཏུ་ལུན་གྱིས་རྒྱལ་པོའི་བཀའ་བཞིན་
ཞུའོ། །ཞེས་ཁས་བླངས་པ་ན། རྒྱལ་པོ་དེ་ཤིན་ཏུ་དགའ་བར་གྱུར་ནས་དེ་མར་འཁོར་
རྣམས་བཀྲ་ཤིས་གཏམ་སྙན་སྐྱེལ་བར་བཏང་བ་དང་འབྲེལ་ཕོ་བྲང་དང་གྲོང་ཁྱེར་
ནང་རྟེན་འབྲེལ་གྱི་སརྒ་མི་འཆོལ་བའི་རྒྱན་སྤྲོས་བཟང་པོས་མཛེས་པར་བྱེད་དགོས་
པའི་བཀའ་གནང༌། དེ་ནས་རྒྱལ་པོའི་འཁོར་དུ་གྱུར་བའི་བློན་ཆེན་དང་། ཞི་དྲག་
དཔོན་རིགས། ཁྲིམས་དཔོན་བཅས་པ་བསྐོངས་ནས་རྒྱལ་བློན་ཞལ་འཛོམས་པའི་
ཐོག་རྒྱལ་སྲིད་པེ་ཏུ་ལུན་ལ་གཏད་དེ་རང་ཉིད་ཚེ་མཇུག་ངལ་གསོས་ནས་ལྷོད་
བཞུགས་གནང་རྒྱུའི་ཁྱབ་བསྒྲགས་མཛད། པེ་ཏུ་ལུན་གྱིས་སྤྱི་བོར་རྒྱལ་པོའི་ཅོད་
པན་བཅིངས་ཤིང༌་། ལུས་ལ་རྒྱལ་པོའི་ན་བཟའ་བཀླུབས། དེ་ནས་རྒྱལ་པོའི་ཁྲི་ལ་
འཁོད་པ་ན། ཞི་དྲག་བློན་པོའི་ཚོགས་ཀྱིས་བཀྲ་ཤིས་རྟེན་འབྲེལ་གྱི་ཁྲི་འདོན་མཇལ་
ཕྱག་ཕུལ་ཞིང་། ཀུན་གྱིས་རྒྱལ་བུ་གཞོན་ནུ་དེའི་ལང་ཚོའི་མཛེས་སྡུག་དང་སྐུའི་གཟི་
བྱིན་ལ་ཡིད་སྨོན་ཚད་མེད་བྱེད་པ་ལས་རྒྱལ་བུ་འདི་བུད་མེད་ཀྱི་ལུས་རྟེན་ཡིན་པ་
སུས་ཀྱང་དོགས་པ་མི་བྱེད།

  པེ་ཏུ་ལུན་དང་ཧ་ཡཱ་ཐུ་ནུ་ཧྥེན་སི།
པེ་ཏུ་ལུན་ཡུལ་ཨེ་པུ་ནུ་སིའི་རྒྱལ་པོའི་ཁྲི་ལ་འཁོད་རྗེས་འབངས་མི་སེར་
རྣམས་ཀྱིས་གུས་བཀུར་ཚད་མེད་བྱས་ཏེ་རྒྱལ་ཁབ་དེ་ཡོངས་ལ་དགའ་བའི་བྲོ་འཁྲབ།
སྐྱིད་པའི་གླུ་བླངས་ནས་བཀྲ་ཤིས་རྟེན་འབྲེལ་གྱི་དགའ་སྟོན་ཟད་མི་ཤེས་པ་བསྟར།
སྐབས་དེར་རྒྱལ་ཟུར་ཨར་མ་ནུ་སིས་རང་གི་སྲས་མོ་ཧ་ཡཱ་ཐུ་ནུ་ཧྥེན་སི་ལ་གཉེན་
སྒྲིག་གི་རྒྱན་གོས་མ་ཚང་བ་མེད་པ་གྲ་སྒྲིག་མཛད་རྗེས་དངོས་སུ་གཉེན་སྟོན་གྱི་ཆོ་
ག་རྒྱ་ཆེ་བསྟར། ཁྱོ་ཤུག་ཟུང་དེ་ནི་ཆ་རྫོགས་ཟླ་བའི་དཔལ་ལ་འགྲན་པར་བཟོད་
པའི་མཛེས་ལྡན་ན་གཞོན་ཆ་འདྲ་བ་ཞིག་ཏུ་མཆིས། གཉེན་སྒྲིག་དགའ་སྟོན་གྱི་ཆོ་
ག་རྫོགས་རྗེས་སྐུ་མགྲོན་རྣམས་ཀྱིས་ཁྱོ་ཤུག་ཟུང་དེ་བག་ཁང་ཡིད་དུ་འོང་བའི་ནང་
བསྐྱལ་རྗེས་རང་རང་གི་གནས་སུ་བཞུད། སྒྲོན་མེའི་སྣང་བ་རབ་ཏུ་གསལ་བའི་ཁང་
བཟང་ནང་པེ་ཏུ་ལུན་དང་ཧ་ཡཱ་ཐུ་གཉིས་ཕན་ཚུན་བརྗོད་འདོད་ཀྱི་གཏམ་ཡང་མ་
རྙེད་པར་སྨྲ་བ་བཅད་དེ་སོ་སོར་གནས། པེ་ཏུ་ལུན་ནི་རང་གི་ཟླ་བོ་ཀ་མེ་ལུ་དྲན་
པའི་གདུང་བས་མིག་ཆུ་ཤོར་ཏེ་སྐྱོ་གླུ་འདི་ལྟར་བླངས།
བརྩེ་བའི་མི་དང་བྲལ་བས་ཡིད་འདི་སྐྱོ།།
གནས་ཁང་ལུས་གོག་འདི་ལས་ལྷག་མ་གྱུར། །
སྔར་ན་གཉིད་ཀྱི་སྐལ་བ་བྲལ་བས་གདུང་།།
ད་ཆ་མིག་གཉིས་མཆི་མ་དང་མི་བྲལ། །
ཁྱེད་བཞུད་དྲན་པའི་གདུང་བ་ལྷག་པར་འཕེལ། །
བྲལ་བའི་རྗེས་སུ་བདག་ལ་རྐྱེན་ངན་པའི།།
བར་ཆད་གང་བྱུང་ཁྱེད་ཀྱིས་དྲིས་ན་བསམ། །
ཁྲ་ཆུང་མིག་གི་མཆི་མ་མ་སྙོམས་ན། །
འདྲེན་བྱེད་ཟུང་འདིའི་རྫི་མ་སྔར་ནས་ལུགས། །
བྲལ་བའི་གདུང་བར་མི་ཁྲོ་ཨཱ་ལཱ་མཁྱེན། །
བདག་གི་དྲན་པའི་སེམས་ཀྱི་གདུང་བ་ལ། །
རྐང་གཉིས་མི་རྣམས་ཤ་ཚའི་སྙིང་མི་རྗེ། །
དེ་ནས་པེ་ཏུ་ལུན་གྱིས་སྟན་ལས་ལངས་ཏེ་ཁ་བཀྲུ་ལག་བཤས་བྱས་རྗེས་ཕྱག་
འཚལ་བརྒྱབ། ཧ་ཡཱ་ཐུ་གཉིད་ལ་ཡུར་མཚམས་པེ་ཏུ་ལུན་ད་གཟོད་ཟུར་ཁུག་ཅིག་
ཏུ་ཉལ། ཕྱི་ཉིན་རྒྱལ་ཟུར་ཨར་མ་ནུ་སི་དང་བཙུན་མོ་ཉིས་བག་ཁང་དུ་ཕེབས་ནས་
སྲས་མོ་ཧ་ཡཱ་ཐུ་དང་གསུང་མོལ་རྒྱས་པར་མཛད་པ་ན། སྲས་མོ་པེ་ཏུ་ལུན་གྱི་གནས་
ཚུལ་རྣམས་ཡབ་ཡུམ་གཉིས་ལ་གསོལ།
ཞོགས་པ་པེ་ཏུ་ལུན་ཚོམས་ཆེན་དུ་ཆབ་སྲིད་ཀྱི་མཛད་འཕྲིན་སྐྱོང་བར་ཕེབས།
གཞོན་ནུ་མ་དེ་ཁྲི་ཐོག་ཏུ་འཁོད་རྗེས་ཞི་དྲག་དཔོན་བློན་རྣམས་ཀྱིས་གུས་ཕྱག་ཕུལ་
ནས་བཀྲ་ཤིས་བདེ་ལེགས་ཞུས། མོས་འཛུམ་པའི་མདངས་ཀྱིས་བསུས་ནས་དྲུང་དུ་
འཁོད་པའི་ཞི་དྲག་དཔོན་བློན་རྣམས་དང་བྲན་འཁོར་སྲུང་དམག་བཅས་པར་ཉེ་
རིང་མེད་པའི་གསོལ་རས་བསྩལ་བས་ཀུན་གྱིས་དགའ་ཞིང་བཀུར་ནས་རྒྱལ་བུ་སྐུ་ཚེ་
ཁྲི་ཕྲག་བརྟན་པ་ཤོག་ཅེས་སྨོན་པའི་སྐད་བསང་སྒྲོག བློན་འབངས་ཡོངས་ཀྱིས་མོ་
ནི་མཛེས་སྡུག་ལྡན་པའི་ཕོ་གཞོན་ཞིག་རང་ཡིན་པའི་ངོས་འཛིན་བྱེད། གཞོན་ནུ་མ་
དེས་རྒྱལ་གཞིས་བཟུང་རྗེས་རྒྱལ་ཁབ་ཀྱི་བྱ་བ་ཆེ་ཕྲ་ཐམས་ཅད་འཛིན་སྐྱོང་གིས་བྱས་
ཅན་ལ་བདག་རྐྱེན་དང་ཉེས་ཅན་ལ་ཆད་གཅོད། ནག་གཅན་བཙོན་གྲོལ་གཏོང་བ།
ཁྲལ་རིགས་ཆག་ཡང་གཏོང་བ་སོགས་ཆབ་སྲིད་ཀྱི་བྱ་བ་ལེགས་པར་བསྐྱངས། དེ་
ཉིན་མོས་ཞོགས་པ་ཉི་ཤར་མཚམས་ནས་རྒྱལ་སྲིད་ཀྱི་བྱ་བར་གཞོལ་ཏེ་མུན་རུབ་
མཚམས་སུ་གཞི་ནས་ཕོ་བྲང་དུ་ཕྱིར་ལོག་བྱས། སྐབས་དེར་ཧ་ཡཱ་ཐུ་ནུ་ཧྥིན་སི་ནི་
བག་ཁང་དུ་གཅིག་པུར་ཡིད་མུག་སྟེ་བསྡད་ཡོད་པས་པེ་ཏུ་ལུན་གྱིས་དེའི་འགྲམ་དུ་
བསྡད་རྗེས་བརྩེ་བ་ཆེ་མདོག་གིས་མོའི་དཔྲལ་བར་འོ་སྦྱར་བ་དང་། ཁྲལ་འཁྱོལ་གྱི་
འཕྲོས་བཤད་ཚིག་འགའ་བྱས་རྗེས་ཁ་བཀྲུ་ལག་བཤལ་དང་ཕྱལ་འཚལ་བརྒྱབ། དེ་
ནས་མཚན་གུང་ཧ་ཡཱ་ཐུ་ནུ་ཧྥིན་སི་གཉིད་དུ་ལོག་མཚམས་སུ་རང་ཉིད་ཟུར་ཁུག་
ཅིག་ཏུ་ཉལ། ཕྱི་ཉིན་ཐོ་རེངས་མལ་ལས་ལངས་ཏེ་ཞོགས་པའི་ཕྱག་འཚལ་བརྒྱབ་
རྗེས་རྒྱལ་བློན་མདུན་གྲོས་ལ་བསྐྱོད་ནས་བློ་རྩེ་གཅིག་བསྒྲིམས་ཀྱིས་ཆབ་སྲིད་ཀྱི་བྱ་
བ་བསྐྱངས།
རྒྱལ་ཟུར་ཨར་མ་ནུ་སི་སྔར་རྒྱུན་སྲས་མོའི་གཟིམ་ཆུང་དུ་ཕེབས་ནས་རྒྱལ་པོ་
གསར་པ་དེའི་གནས་ཚུལ་དྲིས། སྲས་མོ་ཧ་ཡཱ་ཐུ་ནུ་ཧྥིན་སིས་གནས་ཚུལ་སྦ་གསང་
མེད་པར་ཡབ་རྒྱལ་པོར་ཞུས་ཤིང༌། མཇུག་ཏུ་མོས་ཡབ་རྒྱལ་པོ་མཁྱེན། བདག་གི་
ཟླ་བོ་འདི་བློ་རིག་བཀྲ་ཞིང་དད་སེམས་ཆེ་བ་འདི་འདྲ་བ་སྲིད་ན་དཀོན་པ་ཞིག་ཡིན་
མོད། འོན་ཀྱང་ཁོ་ནི་རྟག་ཏུ་སེམས་སྡུག་གིས་མིག་ཆུ་གཏོང་བའམ། ཡང་ན་ཡིད་
ཆད་ཀྱི་སྐྱོ་གླུ་ལེན་པ་འདྲ་ཅི་ཡིན་ཁོ་མོས་དོན་མ་རྟོགས་ཞེས་བརྗོད།
རྒྱལ་པོ་ན་རེ། བུ་མོ་ཁྱོད་གནས་སྐབས་བཟོད་སྲན་གྱིས། གལ་ཏེ་ཁོས་མུ་
མཐུད་འདི་ལྟར་བྱས་ཚེ་ཁོ་རྒྱལ་པོའི་ཁྲི་ལས་ཕབ་སྟེ་ཡུལ་འདི་ནས་མཐར་སྤྲོད་གཏོང་
རྒྱུའི་ཐབས་ཤིག་ཅི་ནས་ཀྱང་བྱེད་དོ། །ཞེས་སྲས་མོར་སེམས་གསོའི་གཏམ་བརྗོད་པ་
དང་འབྲེལ་རྒྱལ་པོའི་སེམས་སུ་པེ་ཏུ་ལུན་ལ་ཁ་གཏད་གཅོག་རྒྱུའི་ཇུས་གཞི་བཀོད།
པེ་ཏུ་ལུན་དགོང་མོ་མུན་རུབ་མཚམས་སུ་བཙུན་མོའི་གཟིམ་ཆུང་དུ་ལོགས་
པའི་ཚེ་བག་ཁང་ནང་སྒྲོན་མེའི་སྣང་བ་གསལ་ཞིང་ཧ་ཡཱ་ཐུ་ནུ་ཧྥིན་སི་གཅིག་པུ་སྐྱོ་
ལྷང་ལྷང་དུ་བསྡད་ཡོད་པ་མཐོང་བ་ན། མོའི་སེམས་ལ་ཡང་རང་ཉིད་དང་ཀ་མེ་
ལུ་དུས་ཐུང་ནང་བཟའ་ཚོ་བྲལ་བའི་གདུང་བ་འཕེལ་བས་ཤུག་རིང་འཕྱུང་ཞིང་མི་
བཟོད་པའི་མཆི་མ་ལྷུང་ལྷུང་དུ་ཟགས། ཡུད་ཙམ་སོང་བ་ན་མོས་སྟན་ལས་ལངས་
ཏེ་མཚན་མོའི་ཕྱག་འཚལ་ལ་འགྲོ་བའི་གྲབས་བྱེད་པ་ན། ཧ་ཡཱ་ཐུ་ནུ་ཧྥིན་སིས་མོའི་
ལག་ནས་འཇུས་ཏེ་སྨྲས་པར། བདག་གི་མགོན་མཁྱེན། བདག་གི་ཡབ་རྒྱལ་པོས་ཁྱེད་
ལ་ཐུགས་བརྩེ་ཆེན་པོ་འདི་འདྲ་མཛད་པར་ཁྱེད་ངོ་མི་ནོངས་སམ། ཞེས་དྲིས་པ་ན་པེ་ཏུ་
ལུན་གདན་ཐོག་ཏུ་བསྡད་ནས་བརྩེ་ལྡན་ཁྱོད་འདི་ལྟར་གསུངས་དོན་ཅི་ཡིན་ཞེས་དྲིས།
སྲས་མོ་ན་རེ། ཁོ་མོ་ནི་ཁྱོད་འདྲ་བའི་སྐྱེ་བོ་རང་རློམ་ཅན་འདི་འདྲ་གཏན་ནས་
མཐོང་མ་མྱོང༌། ཁོ་མོའི་གཏམ་འདི་ནི་ཁྱོད་ལ་ཤ་ཚ་བས་བརྗོད་པ་ཡིན། བདག་གི་
ཡབ་རྒྱལ་པོས་ཁྱེད་རྒྱལ་པོའི་ཁྲི་ལས་ཕབ་སྟེ་ཡུལ་འདི་ནས་མཐར་སྤྲོད་གཏོང་རྒྱུའི་
དགོངས་གཞི་འདུག་ལ། དེས་ཙམ་མ་ཟད་ཁོང་ཐུགས་ཁྲོས་ན་ཁྱོད་ཀྱི་སྲོག་ཀྱང་
བརླག་པར་བྱེད་སྲིད་ན། ཁོ་མོས་ཁྱོད་ལ་ཤ་ཚའི་གཏམ་འདི་བརྗོད་པས་ཇི་བྱེད་
ཁྱོད་ཀྱིས་སོམས་ཤིག་ཅེས་བརྗོད།
པེ་ཏུ་ལུན་གྱིས་ནུ་ཧྥིན་སིའི་གཏམ་དེ་ཐོས་པ་ན་ཡིད་གཉིས་ཐེ་ཚོམ་གྱི་ཀློང་དུ་
པས་གདོང་པ་སྨད་ཅིང་མིག་གཉིས་ས་ལ་ཕབ་ནས་འདི་སྙམ་དུ་བསམས་པར།ཆུད་
བདག་གིས་སྔར་ཁས་བླངས་པའི་དམ་བཅའ་ལས་འགལ་ན་ལུས་སྲོག་ཤོར་ཉེན་ཆེ།
གལ་ཏེ་རྒྱལ་པོའི་བཀའ་བརྩི་དང་ལེན་བྱས་ན་བདག་གི་གསང་བ་ལུག་འགྲོ་བས་བྱ་
བ་འདི་ནི་བྱེད་གཏད་ཤིན་ཏུ་ཆེ། འོན་ཀྱང་བདག་ནི་ཡུལ་ཨེ་པོ་ནུ་སིའི་རྒྱལ་པོའི་
ཁྲི་ལ་འཁོད་པས་ཐམས་ཅད་བདག་གི་དབང་འོག་འདུ་ཞིང་། ལར་ཀ་མེ་ལུ་རང་
གི་རྒྱལ་ཁབ་ཏུ་ལོག་འགྲོ་མཁན་ཡིན་པས་ཁོ་ངེས་པར་དུ་ཡུལ་འདི་བརྒྱུད་ནས་འགྲོ་
དགོས་པར་བརྟེན། །ཡུལ་འདི་ནི་ངེད་གཉིས་འཛོམས་ཕྲད་ཀྱི་གནས་ཤིག་ཡིན་པ་
གོར་མ་ཆག །ད་ཆ་བདག་ནི་ལམ་ནོར་དུ་འཕྱན་པས་ད་ནི་ཇི་ལྟར་བྱས་ན་ལེགས་པ་
དཀོན་མཆོག་གི་ཐུགས་རྗེ་བསྒུགས་ནས་སྡོད་རྒྱུ་ལས་མ་འདས་གཤིས། བཟང་ངན་
གང་ཡོང་དཀོན་མཆོག་ཁོ་ནར་སྐྱབས་བཅོལ་རྒྱུ་རེད་སྙམ་ནས་བློ་ཐག་རྦད་བཅད་
ཀྱིས་རང་གི་སྔ་ཕྱིའི་གནས་ཚུལ་རྣམས་ཞིབ་ཅིང་ཕྲ་བ་ནུ་ཧྥིན་སི་ལ་བཤད་རྗེས་
མཇུག་ཏུ་མོས་ཁྱོད་ཀྱིས་ཨཱ་ལཱ་དཔང་དུ་བཙུགས་ཏེ་གསང་བ་འདི་ཅི་ནས་ཀྱང་མི་
གྱར་བ་མཛོད། བདག་ཀ་མེ་ལུ་དང་ཐུག་ཕྲད་བྱུང་རྗེས་ཁོ་མོས་ཁྱོད་ཀྱི་གང་བཤད་
ལ་ཉན་རྒྱུ་ཡིན་ཞེས་བརྗོད།
པེ་ཏུ་ལུན་གྱི་གཏམ་དེ་ཐོས་པ་དང་ནུ་ཧྥིན་སི་ཡ་མཚན་ཤིན་ཏུ་ཆེན་པོ་བྱུང་།
བ་དང་ལྷན་དུ་སྙིང་རྗེ་བཟོད་གླགས་མེད་པ་བྱུང་བས། དེ་མར་དཀོན་མཆོག་ལ་ཁྱོ་
ཤུག་ཟུང་དེ་གང་མགྱོགས་མཉམ་འཛོམས་ཡོང་བའི་གསོལ་བ་བཏབ་རྗེས་གཅེན་མོ་
ཁྱོད་ཐུགས་གཡེང་མ་མཛོད། དཀོན་མཆོག་ཐུགས་རྗེ་ཅན་གྱིས་གཟིགས་ཡོང་ཞེས་
སེམས་གསོའི་གཏམ་བཟང་པོ་བརྗོད་པ་དང་སྦྲགས་སྙན་པའི་ཚིག་འདི་ལྟར་བཟླས།
རྣམ་དག་གྲོགས་ཀྱིས་ཁྱེད་ཀྱི་གསང་དོན་དེ། །
ལྕགས་མཁར་བཙན་པོར་བཅུག་སྟེ་རྒྱས་བཅད་བཞིན། །
རང་གི་ཁོག་ཏུ་སྦེད་ནས་བཙན་པོར་ཉར། །
སྲོག་ལ་ཐུག་ཀྱང་གསང་བ་འཆོར་མི་འགྱུར།
ནུ་ཧྥིན་སིས་སྙན་ཚིག་བཟླས་ཟིན་པ་དང་པེ་ཏུ་ལུན་ལ་སྨྲས་པར། གཅེན་མོ།
ངག་སྒྲོས་སུ་རང་དབང་ལྡན་པའི་མི་ཡི་བློ་རྒྱ་ནི་གསང་བའི་པུར་དང་མཚུངས་ཞེས་
བརྗོད་པས། ཁོ་མོས་ཁྱེད་ཀྱི་གསང་བ་ཏིལ་འབྲུ་ཙམ་ཡང་འཆོར་བར་མི་བྱེད་ན།
ཁྱེད་ཐུགས་བློ་བདེ་མོར་བཞུགས་ཞེས་བརྗོད།
ཕྱི་ཉིན་པེ་ཏུ་ལུན་ཞོགས་པའི་ཕྱག་འཚལ་བརྒྱབ་རྗེས་ཚོམས་ཆེན་དུ་རྒྱལ་བློན་
མདུན་གྲོས་ལ་བསྐྱོད་དེ་ཁྲི་ཐོག་ཏུ་བསྡད་ནས་རྒྱལ་སྲིད་ཀྱི་བྱ་བ་གཅོད་པའི་ལས་སུ་
ཞུགས། ཕྱོགས་མཚུངས་སུ་སྲས་མོ་ནུ་ཧྥིན་སིས་ཡབ་རྒྱལ་པོ་ཕེབས་པ་དང་སྟབས་
བསྟུན་གྱིས་པེ་ཏུ་ལུན་གྱི་སྤྱོད་ལམ་འགྱུར་བ་བྱུང་ཚུལ་དང་། ད་ཆ་ངེད་ཁྱོ་ཤུག་
ཟུང་ཕན་ཚུན་བརྩེ་བ་ཟབ་མོ་ཡོད་ཚུལ་བརྗོད་པས། རྒྱལ་ཟུར་དེ་སེམས་ཀྱི་ཁུར་
ཆེན་གྲོལ་ཞིང་། ཡིད་ལ་སྤྲོ་བ་ཆེན་པོ་འཕེལ་བས་གསོལ་སྟོན་ཕུན་སུམ་ཚོགས་པ་
གྲ་སྒྲིག་གིས་སྲས་མོ་ཁྱོ་ཤུག་ཟུང་དང་མཉམ་དུ་གསོལ་ཟས་བཞེས། དུས་དེ་ནས་
བཟུང་རྒྱལ་ཟུ ཪ་དང་གོ་མག་གཉིས་ཐུགས་མཐུན་ཞལ་འཆམ་གྱི་བཀྲ་ཤིས་ལུགས་
ལེགས་སུ་གནས།
     རྒྱལ་པོ་ཧྲན་ལུ་མན་གྱི་སྐྱོ་ཤས།

རྒྱལ་པོ་ཧྲན་ལུ་མན་ནི་ཁྲི་སྲས་ཀ་མེ་ལུ་དང་མེར་ཙུ་དབང་གཉིས་རྔོན་རྒྱག་
ཏུ་སོང་རྗེས་རྒྱལ་པོའི་ཐུགས་ལ་མི་དགེ་བའི་རྣམ་རྟོག་ཅིག་བྱུང་ཡང་ཐུགས་སེམས་
མནན་ཏེ་ཉི་མ་མ་ནུབ་བར་སྒུག་སྡོད་མཛད་ཀྱང་ཁོང་གཉིས་པོ་ལོག་མཁན་མ་བྱུང་
བས། རྒྱལ་པོ་ཐུགས་ཕྲལ་དང་ཐུགས་འགྱོད་ཀྱིས་མཚན་ཐོག་ཐག་མནལ་གྱི་སྐལ་བ་
མ་བྱུང་ཞིང༌། མཚན་རིང་ནམ་གསལ་དཀའ་བའི་འཚོར་བས་འཁྱོལ་དཀའ་བ་ཞིག་
བྱུང་། ཕྱི་ཉིན་ནམ་ལངས་ཉི་མ་ཤར་བ་ན་ཅུང་ཟད་ལྷོད་དུ་བབས་པས་ཁྲི་སྲས་
སྒུག་སྡོད་བྱས། ཡུན་རིང་བསྒུགས་ཀྱང་ཁྲི་སྲས་མ་བྱོན་པས། རྒྱལ་པོའི་ཐུགས་སུ་
གློ་བུར་དུ་ཡབ་སྲས་བྲལ་བའི་སྣང་བ་ཤར་བས་ཐུགས་ཤིན་འཚབ་སྟེ་བདག་གི་བུ་
ཞེས་བཤུམས།
རྒྱལ་པོ་ཡུད་ཙམ་བཤུམས་རྗེས་སྤྱན་ཆབ་རྣམས་ཕྱིས་ནས་དཔུང་གི་ཚོགས་
རྣམས་ཁྲི་སྲས་འཚོལ་བར་འཕྲལ་དུ་ཐོན་སྐྱོད་བྱེད་དགོས་པའི་བཀའ་ཕབ། རྒྱལ་པོ་
རང་ཡང་དཔུང་གི་སྣེ་ཁྲིད་དེ་རྔམས་རྔམས་བརྗིད་བརྗིད་ཀྱིས་གྲོང་ཁྱེར་ནས་ཐོན།
རྒྱལ་པོས་དཔུང་ཚོགས་ཁག་དྲུག་ཏུ་བསྒོས་ནས་སོ་སོར་རྒྱབ་རུ་མདུན་རུ་དང་གཡས་
རུ་གཡོན་རུའི་དཔོན་གྱིས་དཔུང་སྣེ་ཁྲིད་དེ་ལམ་བཞི་ནས་འཚོལ་དུ་བཏང་། ཐོན་
ཁར་རྒྱལ་པོའི་དཔུང་རུ་ཁག་སོ་སོ་ཕྱི་ཉིན་ལམ་བཞི་མདོ་ཁར་འཛོམས་དགོས་པའི་
བརྡ་སྦྱར།
དཔུང་གི་ཚོགས་རྣམས་རྒྱལ་པོའི་བཀའ་བཞིན་དཔུང་རུ་སོ་སོ་དུས་གཅིག་ཏུ་
ཤར་ལྷོ་ནུབ་བྱང་གི་ཕྱོགས་མཚམས་ཀུན་ཏུ་ཉུལ་ནས་ཁྲི་སྲས་བཙལ་འཚོལ་བྱས།
དཔུང་དེ་དག་གིས་དཀའ་བ་སྤྱད་དེ་ཉིན་གང་བཙལ་ཀྱང་ཁྲི་སྲས་ཀྱི་གྲིབ་མ་ཙམ་
ཡང་མ་རྙེད་པས། མཚན་མོ་ཡང་སྡོད་པར་མི་བཟོད་པར་འགྲུལ་བརྒྱབ་ནས་ཕྱི་ཉིན་
ཉིན་གུང་མཚམས་སུ་དཔུང་རུ་རྣམས་གཅིག་མཇུག་གཉིས་མཐུད་ཀྱིས་ལམ་བཞི་
མདོ་ཁར་འཛོམས། སྐབས་དེར་ཁྲི་སྲས་ལམ་གང་ནས་སོང་མིན་སུས་ཀྱང་རྟོགས་མི་
ཐུབ་པར་ཚང་མ་ཐེ་ཚོམ་གྱི་གནས་སུ་ལུས་པའི་སྐབས་དེར་གློ་བུར་དུ་སྐྱེ་བོ་ཞིག་གིས་
གོས་དང་ཤ་ཡི་ཚལ་བུ་ཞིག་མཐོང་བར་ཞིབ་ཏུ་ལྟ་བའི་ཚེ་རས་གོས་ཚལ་བུ་དེའི་ཐོག་
ཁྲག་གིས་སྦགས་ནས་ཡོད་པ་དང་། གོས་དང་ཤ་ཡི་ཚལ་བུ་དེ་གཉིས་ཀ་ཁ་ཕྱོགས་
གཅིག་ཏུ་གཏད་ནས་ཡོད་པ་ཚོར།
ཚུལ་དེ་རྒྱལ་པོ་ཧྲན་ལུ་མན་གྱིས་གཟིགས་འཕྲལ་སྙིང་གར་ཚ་ཤུར་བརྒྱབ་ནས་
དབང་མེད་དུ་ཁྲི་སྲས་ཞེས་གསུང་སྐད་ཤོར་བ་དང་ཆབས་ཅིག་ཏུ་གདུང་བའི་སྤྱན་
ཆབ་ལྷུང་ལྷུང་དུ་ཟགས། དེ་མར་རྒྱལ་པོ་ནི་སྨྱོ་བ་ལྟར་རང་ངོ་རང་གིས་འབྲད་པ་
དང༌། སྨ་ར་སྦར་མོས་འབྲད་པ། ལུས་གོས་ཚལ་བུར་གཏོང་བ་སོགས་ཚུལ་མིན་གྱི་
སྤྱོད་པ་འཛིན་ཞིང་། ཐུགས་ལ་རྒྱལ་སྲས་ཉམས་ཉེས་སོང་བར་ངེས་སོ་སྙམ་ནས་
ཡིད་མྱ་ངན་གྱིས་གདུང་སྟེ་ངུ་ཤོར། འཁོར་ཚོགས་རྣམས་ཀྱང་ཁྲི་སྲས་འདས་གྲོང་
སོང་བར་ངེས་སོ་སྙམ་པས་མིག་ནས་མཆི་མ་གཏོང་བཞིན་སྡུག་བསྔལ་གྱིས་རང་གི་
ངོ་ལ་ཐལ་བ་གཏོར་ནས་དུས་གཅིག་ལ་མྱ་ངན་གྱི་ཆོ་ངེ་དྲག་པོ་བཏོན།
རྒྱལ་པོའི་ཐུགས་ལ་ཁྲི་སྲས་ནི་གཅན་གཟན་གཏུམ་པོས་འཚེ་བ་མ་ཡིན་པར་
ལམ་བར་དུ་རྐུན་ཇག་གིས་བསད་པར་སྙམ་སྟེ། འཁོར་གྱི་ཚོགས་རྣམས་ཁྲིད་དེ་བློ་
ཕམ་ཡིད་ཆད་ཀྱི་ངང་ནས་རྒྱལ་ཁབ་ཏུ་ལོག རྒྱལ་པོ་དཔུང་ཚོགས་དང་བཅས་པ་
རྒྱལ་སར་འབྱོར་འཕྲལ་རྒྱལ་ཡོངས་ཀུན་ལ་ཁྲི་སྲས་འདས་པའི་མྱ་ངན་བྱེད་དགོས་
པའི་རྩ་ཚིག་འགྲེམས་བསྒྲགས་བྱས། རྒྱལ་པོ་རང་ཉིད་ནི་ཕོ་བྲང་ནང་མྱ་ངན་ཁང་
ཞེས་པའི་ཁང་བུ་ཞིག་བརྩིགས་ནས་རེས་གཟའ་ཟླ་བ་དང་པ་སངས་གཉིས་ལ་རྒྱལ་
བློན་མདུན་གྲོས་གནང་རྒྱུ་ཕུད། དེ་མིན་དུས་ཐམས་ཅད་ལ་མྱ་ངན་ཁང་དེའི་ནང་
བཅད་རྒྱར་བཞུགས་རྒྱུའི་ཐག་བཅད།

      ཀ་མེ་ལུར་ནོར་བུ་རྙེད་པ།
ཀ་མེ་ལུ་མེ་ཏོག་ལྡུམ་རའི་ནང་སླེབས་རྗེས་གད་པ་རྒད་པོ་དང་མཉམ་དུ་འཚོ་
བ་བསྐྱལ། དེའི་རིང་ཁོས་རྟག་ཏུ་སྔར་གྱི་བདེ་བའི་དུས་དང་སྐྱིད་པའི་འཚོ་བ་ཡིད་
ལ་དྲན་པས་ཉིན་གང་པོར་མིག་ཆུ་གཏོང་བའམ། ཡང་ན་སྐྱོ་གླུ་བླངས་ནས་དུས་
བདའ་བར་བྱས། གད་པ་རྒད་པོས་ཁོ་ལ་ལོ་མཇུག་ཏུ་ཨི་སི་ལམ་ཆོས་ལུགས་ཀྱི་རྒྱལ་
ཁབ་ཏུ་འགྲོ་མཁན་གྲུ་གཟིངས་ཡོང་སྲིད་ཅེས་སེམས་གསོ་བྱས།
ཀ་མེ་ལུ་གད་པ་རྒད་པོ་དང་མཉམ་དུ་ལྡུམ་རའི་ལས་སུ་གཞོལ་བའི་སྐབས།
ཉིན་ཞིག་གློ་བུར་དུ་མི་མང་པོ་འདུ་འཛོམས་ཀྱིས་ཕར་འགྲོ་ཚུར་འོང་གི་འདུ་ལོང་
ཤིན་ཏུ་ཆེན་པོ་བྱེད། ཁོ་ནི་ཅི་ཡིན་མི་ཤེས་པར་ཡ་མཚན་དུ་གྱུར་བའི་སྐབས་དེར་
གད་པ་རྒད་པོ་ཡོང་ནས་སྨྲས་པར། དེ་རིང་ནི་དུས་ཆེན་ཡིན་པས་མི་རྣམས་དགའ་
དགའ་སྤྲོ་སྤྲོ་བྱེད་པར་བརྟེན། ཁྱོད་ཀྱང་ལས་ཀ་མཚམས་འཇོག་གིས་ངལ་གསོས་ཏེ་
ལྡུམ་ར་སྲུང་ནས་སྡོད། བདག་གིས་ཁྱོད་ཨི་སི་ལམ་གྱི་ཡུལ་དུ་གང་མགྱོགས་ལོག་
འགྲོ་བའི་ཚོང་གྲུ་ཡོད་མེད་ལྟ་བར་འགྲོ་ཞེས་བརྗོད།
གད་པ་སོང་རྗེས་ལྡུམ་རའི་ནང་ཀ་མེ་ལུ་གཅིག་པུ་རང་གི་འབྱུང་བར་བསམ་
བློ་གཏོང་བཞིན་སྐྱོ་བ་ཚད་མེད་སྐྱེས་པས་མིག་ཆུ་ཤོར། དེ་ལྟར་སྔར་བྱུང་ལ་བསམ་
བློ་གཏོང་བཞིན་གཏོང་བཞིན་སྐྱོ་ཤས་ཇེ་ཆེར་སོང་བས་ངུ་བཞིན་ངུ་བཞིན་རང་སར་
དྲན་མེད་དུ་འགྱེལ། དེ་ནས་ཁོ་རིམ་གྱིས་བརྒྱལ་བ་ལས་གསོས་པའི་ཚེ་ཡར་ལངས་
ཏེ་ལྡུམ་རའི་ནང་ཁྱར་ཁྱོར་དུ་འགྲོ་བའི་སྐབས་སུ་ཁོ་ནི་དུས་ཡུན་རིང་པོའི་ནང་སྡུག་
བསྔལ་གྱིས་བཙེས་པས་སེམས་པ་ཟང་ཟིང་དུ་གྱུར་སྟབས་རྐང་པ་འགྱུར་ནས་ས་
ཐོག་ཏུ་འགྱེལ་བ་ན། གདོང་པར་ཤིང་གི་ཡལ་ག་ཟུག་སྟེ་ཁྲག་དང་མིག་ཆུ་མཉམ་
དུ་བཞུར། ཁོས་གདོང་པའི་ཁྲག་དང་མིག་ཆུ་རྣམས་ཕྱིས་ཤིང་། རྨ་ཁ་རས་ཀྱིས་
བཏུམས་ཏེ་ཡིད་སྐྱོ་བའི་ངང་ནས་འགྲོ་བའི་ཚེ་ལྟ་ཞོར་དུ་རྩི་ཤིང་སྡོང་པོ་ཞིག་གི་རྩེ་
མོར་བྱེའུ་ཆུང་གཉིས་འཛིང་མོ་བྱེད་པ་གཅིག་གིས་ཅིག་ཤོས་དེ་ལ་མཆུ་ཏོག་བརྒྱབ་
སྟེ་བསད་ནས་ས་ཐོག་ཏུ་ལྷུང་བ་དང་གཞན་དེ་འཕུར་སོང་བ་མཐོང་། ཡུད་ཙམ་
སོང་བ་ན་བྱེའུ་ཅུང་ཆེ་བ་གཉིས་འཕུར་འོངས་ནས་བྱེའུ་ཤི་རོ་དེའི་འགྲམ་དུ་བབས་
ཏེ་ཅི་ཅི་ཅིའུ་ཅིའུ་ཞེས་ངུ་འབོད་གང་ཙམ་བྱས་རྗེས་བྱེའུའི་རོ་ས་ལ་སྦས་ཏེ་འཕུར་
སོང༌། དེ་ནས་རིང་པོར་མ་ཐོགས་པར་བྱེའུ་དེ་གཉིས་པོས་སྔར་གྱི་བྱེའུ་ཆུང་གསོད་
མཁན་བྱེའུ་དེ་ཁྲིད་འོངས་ནས་དེ་གར་བསད་རྗེས་རྒྱུ་ལོང་ནང་ཁྲོལ་རྣམས་བཏོན།
ཤ་པགས་སྒྲོ་སྤུ་རྣམས་ཀྱང་ཚལ་བུར་བཏང་ནས་ས་ཐོག་ཏུ་གཏོར་རྗེས་ད་གཟོད་
གཉིས་ཀ་འཕུར་ནས་སོང༌།
ཚུལ་དེ་མཐོང་དུས་ཀ་མེ་ལུ་ནི་ཡ་མཚན་ཤིན་ཏུ་ཆེན་པོ་སྐྱེས། ཁོས་དེར་མིག་
གཉིས་ལྡིར་ནས་ལྟ་བའི་ཚེ་འོད་ཆེམ་ཆེམ་དུ་འཕྲོ་བའི་དངོས་པོ་ཞིག་མཐོང་བ་འགྲམ་
དུ་སོང་ནས་ཞིབ་པར་ལྟ་བའི་ཚེཚེ། བྱའི་མིད་པ་འདྲ་བ་ཞིག་ཡོད་པ་དེ་ཡར་བསྒྲུགས་
ཏེ་བཤགས་ནས་བལྟས་པས། དེའི་ནང་རང་ཉིད་ཆུང་མ་དང་ཡ་བྲལ་དུ་གྱུར་རྐྱེན་
པད་རག་གི་ཕྲ་དེ་ཡོད་པ་རིག ཁོས་ཕྲ་དེ་མཐོང་བ་དང་དོན་གྱི་རྒྱུ་མཚན་རྟོགས་
པས་ཡིད་ལ་ཟད་མི་ཤེས་སྤྲོ་བ་བརྟས། ཁོས་ཡུད་ཙམ་ངལ་གསོས་རྗེས། དཀོན་
མཆོག་མཁྱེན་ནོ། །འདི་ནི་ངེད་བཟའ་ཚོ་ཟུང་རིང་མིན་མཉམ་འཛོམས་ཡོང་བའི་
མཚན་ལྟས་བཟང་པོ་ཞིག་ཡིན་ནོ་ཞེས་བརྗོད། དེ་ནས་ཁོས་པད་རག་གི་ཕྲ་དེ་ལག་
ཏུ་བཟུང་ནས་ཡིད་འཚིམ་པ་ཞིག་བལྟས་རྗེས་རས་འཛར་ཞིག་ལ་བསྒྲིལ་ཏེ་རང་གི་ལག་
ཏུ་བཏགས། སྐབས་དེར་ཁོ་ནི་ཡིད་དགའ་སྤྲོས་མྱོས་ཤིང་། སེམས་ཀྱི་གཏིང་ནས་རང་
གིས་རང་ལ་བཀྲ་ཤིས་རྟེན་འབྲེལ་བསྒྲིགས། དེ་ནས་ཁོས་སྡོད་ཁང་དུ་ལོག་སྟེ་གད་པ་
བསྒུགས་བསྡད་ཀྱང་ཁོ་ལོག་མ་བྱུང་བས་རང་ཉིད་གཅིག་པུ་ཉལ་ནས་བསྡད།
ཕྱི་ཉིན་ཞོགས་པ་ཀ་མེ་ལུ་གཉིས་སད་མ་ཐག་མལ་ལས་ལངས་ཏེ་རྩྭ་ཐག་སྐེད་
པར་བཅིངས། འབྱོར་བུ་དང་གཟེབ་མ་ཁུར་ནས་སྔར་རྒྱུན་བཞིན་འབད་པ་ཆེན་
པོས་ལྡུམ་རའི་ལས་སུ་གཞོལ། དེ་ཉིན་ཁོས་འབུངས་ནས་ས་བརྐོ་བའི་སྐབས་ཤིང་
སྡོང་ཁོག་སྟོང་པ་ཞིག་གི་རྩར་ཐུག་པ་དང་འབྱོར་བུ་ཤིང་སྡོང་དེའི་རྩ་བར་བརྒྱབ་
ཉིད་གློ་བུར་དུ་འབྲུག་སྒྲ་ལྡིར་བ་ལྟ་བུའི་སྒྲ་ཆེན་པོ་ཞིག་གྲགས་པ་དང་དེ་རྒྱུད་ཀྱི་ས་
གཞི་གས་ནས་ས་ངོས་སུ་ཤིང་གི་ཁེབས་གཅོད་ཅིག་ཐོན། ཁོས་ཤིང་ཁེབས་དེ་བཤུས་
ནས་ལྟ་བའི་ཚེ་དེའི་འོག་ན་སྒོ་དང་རྡོ་སྐས་རིམ་པ་ཡོད་པས། ཁོ་ནི་ཡ་མཚན་ཆེན་
པོས་རྡོ་སྐས་བབས་ཏེ་ས་འོག་ཏུ་ཞུགས་སོང་བ་ན། རྒྱལ་པོ་ཨུ་ཏུན་སེ་ཏེའི་དུས་སུ་
དྲུས་པའི་ས་ཕུག་ཅིག་ཏུ་སླེབས། དེ་ནི་ཐམས་ཅད་རྡོ་ཡིས་བརྩིགས་ཤིང་གྱང་ངོས་
ནས་ནམ་མཁའི་གཞི་ལྟ་བུའི་མདོག་སྔོན་པོ་འཕྱུར་བ། ནང་དུ་མིག་གིས་མི་བཟོད་
པའི་འོད་ཟེར་འཕྲོ་བའི་རིན་ཆེན་དང་པོ་བྱུར་བུར་བཏམས་ནས་ཡོད་པས། ཀ་མེ་
ལུ་ནི་སྤྲོ་བ་རབ་ཏུ་འཕེལ་ཏེ་ད་ནི་སྡུག་གི་རྒྱུན་བཅད་དེ་སྐྱིད་པའི་འགོ་ཚུགས་པར་
ངེས་སོ་ཞེས་ཆིག་ལབ་བརྒྱབ།
ཀ་མེ་ལུ་ས་ཕུག་ནས་ཕྱིར་དོན་ཏེ་ཕུག་སྒོ་སྔར་བཞིན་བཅད། དེ་ནས་རྩི་ཤིང་
མེ་ཏོག་རྣམས་ལ་ཆུ་བརྒྱབ་ཏེ་ཉི་མ་མ་ནུབ་བར་ལས་ལ་འབུངས། མཚན་མོ་གད་པ་
རྒད་པོ་ལོག་ནས་སྨྲས་པར། ཁོ་བོས་ཁྱོད་ལ་གཏམ་བཟང་ཞིག་ཤོད། ད་ནི་ཁྱོད་རང་
ཡུལ་དུ་ལོག་པའི་གོ་སྐབས་ཤར། ཚོང་པ་རྣམས་ཉིན་གསུམ་གྱི་རྗེས་སུ་གྲོང་ཁྱེར་ཨེ་
པུ་ནུ་སིར་འགྲོ་རྩིས་ཀྱིས་ད་ལྟ་ཚོང་ཟོག་དང་གྲུ་གཟིངས་གྲ་སྒྲིག་བྱེད་སྒང་རེད། ཨེ་
པུ་ནུ་སི་ནི་ཨི་སི་ལམ་ཆོས་ལུགས་ཀྱི་རྒྱལ་ཁབ་དང་པོ་དེ་ཡིན། ཁྱོད་དེ་གར་སླེབས་
རྗེས་གྲུ་གཟིངས་ལས་བབས་ཏེ་སྐམ་ས་ནས་ཟླ་དྲུག་སོང་ཚེ་ཡུལ་ཧཱ་ལི་ཏོ་ཐུ་ལ་སླེབས་
ཡོང་ཞེས་བརྗོད་པ་ན་ཀ་མེ་ལུ་ནི་དགའ་ཚོར་ཤིན་ཏུ་ཆེན་པོ་བྱུང་བས་གད་པ་རྒད་
པོའི་ལག་ཏུ་འོ་ཡང་ཡང་བྱས་ཤིང་། ཡིད་ཀྱི་སྤྲོ་བ་གནོན་མི་ཐུབ་པར་ཁོ་བོས་ཁྱེད་
ལ་ཡང་གཏམ་བཟང་ཞིག་ཤོད་རྒྱུ་ཡོད། ཅེས་བརྗོད་ནས་རང་ལ་ནོར་བུ་རྙེད་ཚུལ་
རྣམས་གད་པ་རྒད་པོར་བཤད། གད་པ་རྒད་པོའི་ཡིད་ལ་སྤྲོ་བ་དཔག་མེད་བྱུང་
ནས་སྨྲས་པར། ཁོ་བོ་ནི་ལྡུམ་ར་འདི་རུ་ལས་ཀ་བྱས་ནས་མི་ལོ་བརྒྱད་ཅུ་ཙམ་སོང་
ཡང་ནོར་གྱི་རིགས་གང་ཡང་རྙེད་རིགས་མ་བྱུང༌། ཁྱོད་འདིར་སླེབས་ནས་ལོ་གཅིག་
མ་སོང་ཡང་རིན་ཆེན་ནོར་གྱི་མཛོད་འདི་ལྟ་བུ་རྙེད་པ་ཡ་མཚན་ཆེ། འདི་ནི་ཁྱོད་ཀྱི་
ནོར་རྫས་རེད་ལ་ཁྱོད་ཕ་མ་སྤུན་མཆེད་མཉམ་འཛོམས་བྱུང་ནས་སྐྱིད་འགོ་ཚུགས་
པའི་ལྟས་བཟང་པོ་ཞིག་ཀྱང་རེད་ཅེས་བརྗོད།
ཀ་མེ་ལུ་ན་རེ། རྒྱུ་ནོར་དེ་རྣམས་ངེད་གཉིས་སྙམ་པར་བགོ་དགོས་པ་ཡིན།
ཞེས་བརྗོད་པ་དང་ཆབས་ཅིག་ཏུ་གད་པ་རྒད་པོ་ས་ཕུག་དེའི་ནང་ཁྲིད་ནས་འོད་
ཟེར་ཆེམ་ཆེམ་དུ་འཕྲོ་བའི་གསེར་རྣམས་ཁོ་ལ་བསྟན། གསེར་རྫ་ཁོག་བཅུ་ཕྲག་
གཉིས་ཙམ་ཡོད་པས་ཁོང་གཉིས་མི་རེར་གསེར་རྫ་ཁོག་བཅུ་རེ་བགོས། གད་པ་ན་
རེ། ལྡུམ་རའི་ནང་གི་སྐྱུ་རུ་ར་སྔོན་པོ་ནི་ཡུལ་འདིའི་ཐོན་ཟོག་ཡིན། ཚོང་པ་རྣམས་
ཀྱིས་དེ་ཁུར་ནས་ཡུལ་གཞན་ལ་ཚོང་བ་ཡིན་པས། ཁྱོད་ཀྱིས་གསེར་རྣམས་རྐྱལ་པའི་
ནང་དུ་བླུགས་རྗེས་དེའི་ཁ་ལ་སྐྱུ་རུ་ར་བླུགས་ཏེ་ཁ་བཅད་ནས་གྲུ་གཟིངས་ནང་དུ་
བླུགས་ཞེས་བརྗོད།
ཀ་མེ་ལུས་དེ་མར་རྐྱལ་པ་ལྔ་བཅུ་གྲ་སྒྲིག་གིས་གསེར་རྣམས་རྐྱལ་པ་དེ་དག་
ནང་བླུགས་ཤིང་དེའི་ཁ་ལ་སྐྱུ་རུ་ར་བླུགས་རྗེས་དོ་བཅད་བྱས། སྔར་གྱི་པད་རག་
གི་ཕྲ་དེ་ཡང་རྐྱལ་པའི་ནང་བླུགས། དེ་ལྟར་གྲ་སྒྲིག་ཚགས་སུ་ཚུད་པ་བྱས་རྗེས་གད་
པ་དང་མཉམ་དུ་འཕྲོས་མོལ་བྱས་ནས་བསྡད། ཀ་མེ་ལུའི་སེམས་སུ་ད་ནི་རིང་མིན་
ཁྱིམ་དུ་འབྱོར་ནས་ཡབ་ཡུམ་སྤུན་ཉེ་དང་བཅས་པ་འཕྲད་ཐུབ་པའི་ངེས་ཤེས་བརྙེད།
དེ་ནས་ཡང་ཁོའི་སེམས་སུ་ཡུལ་ཨེ་པུ་ནུ་སིར་སླེབས་རྗེས་སྐམ་ས་ནས་སོང་སྟེ་ཡུལ་
ཧཱ་ལི་ཏོ་ཐུར་འབྱོར་མཚམས་ཡབ་རྒྱལ་པོར་རང་གི་ཆུང་མ་པེ་ཏུ་ལུན་གར་སོང་དྲིས་
ན་བསམས། འོན་ཀྱང་ཆུང་མ་ནི་རང་གི་ཡུལ་དུ་ལོག་ཡོད་དམ། ཡང་ན་བདག་གི་
ཡབ་རྒྱལ་པོའི་ཁབ་ཏུ་སོང་ངམ། ཡང་ན་ལམ་བར་མོ་ལ་རྐྱེན་ངན་འདྲ་བྱུང་མེད་
དམ་སྙམ་པའི་ཐེ་ཚོམ་ཅི་རིག་ཤར།
ཐོན་ཆོག་གི་གྲ་སྒྲིག་ཨང་བསར་གྱིས་བསྒུགས་ནས་སྡོད་པའི་སྐབས། ཀ་མེ་
ལུ་དང་གད་པ་རྒད་པོ་གཉིས་པོ་བྲལ་བར་མི་བཟོད་པ་ལྟ་བུས་ཕན་ཚུན་གཞོགས་
གཤིབ་ཏུ་བསྡད་ནས་འཕྲོས་མོལ་གྱི་རྒྱུན་བསྐྱངས་ཤིང་། ཀ་མེ་ལུས་སྔར་མཐོང་བའི་
བྱེའུ་ཆུང་འཛིང་མོ་བྱེད་པའི་ཚུལ་རྣམས་སླར་ཡང་རྒད་པོར་ཚར་གཅིག་བཤད་དེ་
མཚན་མོའི་ནམ་ཕྱེད་ཙམ་ལ་གཉིས་ཀ་གཞི་ནས་གཉིད་དུ་ཡུར། ཕྱི་ཉིན་ཞོགས་པ་
ཀ་མེ་ལུ་གཉིད་ལས་བསད་སྐབས་གད་པ་རྒད་པོ་ནད་མནར་གྱིས་ལངས་རྒྱུ་མེད་
པར་གྱུར། ཉིན་གསུམ་པར་ནད་གཞི་ཇེ་ལོད་དུ་སོང་ནས་གསོན་པའི་རེ་བ་དང་བྲལ་
བས་ཀ་མེ་ལུ་ཡིད་མྱ་ངན་གྱིས་གདུང༌། དེའི་དུས་སུ་གྲུ་དཔོན་དང་གྲུ་པ་གཉིས་ལྡུམ་
རར་གད་པ་རྒད་པོ་འཚོལ་དུ་ཡོང་བ་ན་ཀ་མེ་ལུས་གད་པ་ན་ཚུལ་བརྗོད་པས། གྲུ་
དཔོན་ན་རེ། གད་པ་རྒད་པོས་ངེད་ཚོ་དང་མཉམ་དུ་ཡུལ་ཨེ་པོ་ནུ་སིར་འགྲོ་མཁན་
ན་གཞོན་ཞིག་ཡོད་ཚུལ་ཟེར་བ་དེ་གང་ན་ཡོད་ཅེས་དྲིས།
ཀ་མེ་ལུ་ན་རེ། ན་གཞོན་དེ་བདག་ཡིན་ཞེས་བརྗོད། གྲུ་དཔོན་གྱིས་གྲུ་པར་ན་
གཞོན་དེའི་ཁུར་ཙ་རྐྱལ་པ་དེ་དག་གྲུ་ནང་དུ་སྐྱེལ་དགོས་པའི་བཀའ་བཏང་བ་དང་
གྲུ་པ་དེས་ན་གཞོན་གྱི་ཁུར་ཙ་རྐྱལ་པ་རྣམས་དབོར། འགྲོ་ཁར་གྲུ་དཔོན་གྱིས་ཀ་མེ་
ལུར་ཁྱོད་མགྱོགས་པོ་ཡོང་དགོས། ད་ལྟ་རླུང་ཕྱོགས་བཟང་ཐོག་ཏུ་འཁེལ་བས་གྲུ་
གཟིངས་ཐོན་གྲབས་ཡོད་ཅེས་བརྗོད།
ཀ་མེ་ལུས་ཁྱེད་ཀྱི་བཀའ་བཞིན་ཞུའོ་ཞེས་བརྗོད་མཚམས་བྲེལ་ཚུབ་ཆེན་པོས་
རང་གི་ལམ་རྒྱག་ཟས་རིགས་རྣམས་གྲུ་ཐོག་ཏུ་བསྐྱལ་རྗེས་ལྡུམ་རར་ཕྱིར་ལོག་གི་
གད་པ་རྒད་པོ་དང་མཐའ་མའི་གྱེས་མོལ་བྱས། སྐབས་དེར་རྒད་པོ་དེ་དབུགས་ཀྱི་
རྒྱུ་བ་ཆད་ལ་ཉེ་ཞིང་། ལུས་པོ་ཡང་འདར་ཕྲུག་བརྒྱབ་སྟེ་ཕྱི་མའི་ལམ་དུ་འཆས་འགྲོ་
བ་ན། ཁོ་ནི་བྲལ་བར་མི་བཟོད་པར་རྒད་པོའི་མལ་གྱི་འགྲམ་དུ་བསྡད་ནས་རྒད་པོ་
དེ་དབུགས་ཀྱི་རྒྱུ་བ་ཡོངས་སུ་ཆད་མཚམས་སྒྲིལ་བྱང་བྱས་ཏེ་དུར་དུ་སྦས་རྗེས་རྟབ་
རྟབ་པོར་མཚོ་ཁར་རྒྱུག་སོང་བ་ན། དེ་གར་སླེབས་དུས་གྲུ་གཟིངས་ནི་དར་བསྒྲེངས་
ནས་ཐོན་འགྲོ་བར་བརྟེན། ཁོ་ནི་མིག་ཟུང་རྒྱང་དུ་འགྲོ་བའི་གྲུ་གཟིངས་ལ་ཅེ་རེར་
ལྟ་བཞིན་ཅི་བྱ་གཏོལ་མེད་དུ་ལུས། དེ་ནས་ཡིད་མུག་མུག་པོར་ལྡུམ་རར་ཕྱིར་ལོག་
བྱས་རྗེས་རང་ངོ་རང་གིས་འབྲད་དེ་སྨྱོ་བ་ལྟ་བུར་གྱུར།
དེ་རྗེས་ཁོས་གད་པ་རྒད་པོའི་ཤུལ་བསྐྱངས་ནས་ལྡུམ་ར་འཛིན་སྐྱོང་གིས་གླ་མི་
ཞིག་ཀྱང་བསྐོང་འགུགས་བྱས་ཏེ་མེ་ཏོག་དང་ཤིང་སྣ་འདེབས་འཛུགས་ཀྱི་ལས་སུ་
གཞོལ། དེ་དང་ཆབས་ཅིག་ཏུ་ཁོས་སླར་ཡང་རྐྱལ་པ་བཅུ་ཕྲག་ལྔ་གྲ་སྒྲིག་གིས་ས་
ཕུག་ཏུ་སོང་ནས་གསེར་ལྷག་མ་རྣམས་རྐྱལ་པའི་ནང་བླུགས་ཤིང༌། དེའི་ཁ་ལ་སྐྱུ་རུ་
ར་བཀབ་རྗེས་ཁ་བཅད་དེ་ཁུར་རྒྱུའི་གྲ་བསྒྲིགས་བྱས། ཁོ་ཕྱི་རོལ་ཏུ་སོང་ནས་ཕྱོགས་
འགྲོའི་གྲུ་གཟིངས་ཡོད་མེད་རྩད་གཅོད་བྱས་པ་ན། གྲུ་གཟིངས་ནི་ལོ་རེར་ཐེངས་རེ་
ལས་འགྲོ་བའི་སྲོལ་མེད་པས། ད་ནི་ལོ་ཕྱི་མ་སྒུག་རྒྱུ་ལས་མ་འདས་གཤིས་རང་ལ་
འཕྲད་པའི་བར་ཆད་དང་ལྷག་པར་དུ་པེ་ཏུ་ལུན་གྱི་པད་རག་གི་ཕྲ་དེ་བོར་བརླག་
སོང་བའི་ཆགས་སྒོ་རྣམས་དྲན་པས་ཡིད་མྱ་ངན་གྱིས་གདུང་ནས་ཉིན་མཚན་འཁོར་
མོ་ཡུག་ཏུ་སྡུག་བསྔལ་གྱི་མཆི་མ་རྒྱུན་ཆད་མེད་པ་ལྷུང་།

    པེ་ཏུ་ལུན་དང་གྲུ་དཔོན།

པེ་ཏུ་ལུན་ཡུལ་ཨེ་པུ་ནུ་སིའི་རྒྱལ་པོའི་ཁྲི་ལ་ཁོད་རྗེས་འབད་པ་ཆེན་པོས་རྒྱལ་
སྲིད་ཆོས་བཞིན་དུ་བསྐྱངས་པས་ཞི་དྲག་བློན་པོའི་ཚོགས་ཀྱིས་མོ་ལ་གུས་བཀུར་ཤིན་
ཏུ་ཆེན་པོ་བྱེད། ཁོང་ཡུལ་སྐོར་དུ་བྱོན་པའི་སྐབས་སུ་འབངས་མི་སེར་རྣམས་ཀྱིས་
དགའ་བསུ་དང་བསྟོད་སྨོན་ཚད་མེད་བྱེད་པའི་ཐོག འདི་ནི་རྒྱལ་ཟུར་ཨར་མ་ནུ་
སིའི་སྲས་མོའི་སྐུ་ཟླ་རེད་ཅེས་བསྔགས་བརྗོད་བྱེད། འོན་ཀྱང་མཚན་མོའི་དུས་སུ་ངེ
ཏུ་ལུན་ནི་གཅིག་པུར་རང་གི་ཟླ་བོ་ཀ་མེ་ལུ་དྲན་པའི་གདུང་བས་མིག་མཆི་མ་དང་
མི་བྲལ་བར་སྡོད་པ་ཡིན། མོས་ནུ་ཧྥིན་སི་ལ་རྟག་ཏུ་ཀ་མེ་ལུའི་གནས་ཚུལ་ཤོད།
ཉིན་ཞིག་མོས་ཕོ་བྲང་གི་དཀར་གསལ་ནས་རྒྱང་ཕྱོགས་ཀྱི་མཚོ་ཐོག་ཏུ་ལྟ་བའི་ཚེ།
དར་གྲུ་ཞིག་གྲུ་ཁར་འབྱོར་ཡོང་བ་མཐོང་། མོས་ཚོང་གྲུ་དེ་མཐོང་བ་དང་སྣང་ངོ་
ཡ་མཚན་ཅན་ཞིག་བྱུང་ཞིང་སྙིང་ག་ཡང་རྡིག་རྡིག་ཏུ་འཕག་བྱུང་བས། མོས་བློན་
པོ་དང་སྲུང་དམག་མཉམ་ཁྲིད་ཀྱིས་རྟ་དཔུང་དང་བཅས་ཏེ་གྲུ་ཁར་བལྟ་བར་བསྐྱོད།
རྒྱལ་བློན་རྣམས་དེར་འབྱོར་བ་དང་མི་རྣམས་གྲུ་ཐོག་གི་དངོས་ཟོག་འབེབས་འདྲེན་
བྱེད་བཞིན་ཡོད་པ་ན། མོས་གྲུ་དཔོན་ལ་ཁྱོད་ཀྱི་གྲུ་ནང་དུ་དངོས་ཟོག་ཅི་ཞིག་ཡོད་
དམ་ཞེས་དྲིས་པ་ན། གྲུ་དཔོན་ན་རེ། རྒྱལ་པོ་མི་དབང་ཆེན་པོ་མཁྱེན། ཁོ་བོའི་གྲུ་
ནང་དུ་འདྲེན་པའི་དངོས་རིགས་འདྲ་མིན་མང་པོ་ཡོད་དེ། སྨན་རིགས་དང་། མིག་
སྨན། སྨན་ཕྱེ། དྲི་ཞིམ་ཆུ་ཟེགས། དངུལ་ཊམ། དར་གོས་ཆེན། པགས་རིགས། གླ་
རྩི། སྨན་སྣ། ཙན་དན། ལོ་ཧང་སེའུ། སྐྱུ་རུ་ར་སོགས་ཡོད་ཁོངས་ནས་སྐྱུ་རུ་ར་ནི་
ང་ཅག་གི་ཡུལ་ཟོག་ཁྱད་པར་ཅན་ཞིག་ཡིན་ཞེས་བརྗོད།
སྐྱུ་རུ་ར་ཞེས་ཐོས་པ་དང་པེ་ཏུ་ལུན་ནི་ཡིད་ཀྱི་དྭངས་བ་ལྷག་པར་འཕེལ་བས་
བྲོ་བ་ཞིག་ལྟ་དགོས་སྙམ་ནས་ཁྱོད་ལ་སྐྱུ་རུ་ར་ཇི་ཙམ་ཡོད་དམ་ཞེས་དྲིས།
གྲུ་དཔོན་ན་རེ། རྐྱལ་པ་བཅུ་ཕྲག་ལྔ་ཡོད་མོད། འོན་ཀྱང་སྐྱུ་རུ་ར་འཚོང་
མཁན་དེ་ང་ཅག་དང་མཉམ་དུ་མེད་ཅེས་བརྗོད།
རྒྱལ་པོ་ན་རེ། ཁྱོད་ཀྱི་སྐྱུ་རུ་ར་དེ་རྣམས་ལ་བདག་གིས་ལྟ་ཙམ་བྱེད་ཅེས་བརྗོད།
གྲུ་དཔོན་གྱིས་རྒྱལ་པོའི་བཀའ་བཞིན་འཁོར་གཡོག་ལ་སྐྱུ་རུ་ར་རྒྱལ་པོར་སྤྱན་
བསྟར་ཞུ་དགོས་པའི་བཀོད་པ་བཏང་བ་དང་། གཡོག་དེ་རྣམས་ཀྱིས་སྐྱུ་རུ་དོ་པོ་
རྣམས་ཁུར་ཡོང་བ་དང་ཆབས་ཅིག་ཏུ་དོ་པོ་གཅིག་ཁ་བསྔོགས་ནས་རྒྱལ་པོའི་མདུན་
དུ་བཤམས། པེ་ཏུ་ལུན་གྱིས་ལྟ་ཙམ་བྱས་རྗེས་སྐྱུ་རུ་དོ་པོ་བཅུ་ཕྲག་ལྔ་པོ་འདི་བདག་
གིས་ཉོ། རིན་ཇི་ཐོབ་བདག་སྤྲོད་པར་བྱའོ་ཞེས་བརྗོད།
གྲུ་དཔོན་ན་རེ། ང་ཅག་གི་ཡུལ་དུ་སྐྱུ་རུ་ར་ལ་རིན་གོང་ཆེན་པོ་མི་བྱེད། སྐྱུ་
རུའི་བདག་པོ་དེ་སྐྱེ་བོ་ཉམ་ཐག་ཅན་ཞིག་ཏུ་མཆིས། གྲུ་འདི་ཐོན་ཁར་ཁོ་པ་རྗེས་
སུ་ལུས་པས་ང་ཅག་རྣམས་དང་མཉམ་དུ་ཡོང་ཐུབ་མེད་ཅེས་བརྗོད།
རྒྱལ་པོ་ན་རེ། ཁྱོད་ཅག་གི་ཡུལ་དུ་སྐྱུ་རུ་འདི་རྣམས་ལ་གོང་ཐང་ཇི་ཙམ་རི་
ཞེས་དྲིས།
གྲུ་དཔོན་ན་རེ། སྒོར་མོ་སྟོང་གཅིག་ཙམ་རི་བ་ཡིན།
རྒྱལ་པོ་ན་རེ། དེ་ལྟར་ན་བདག་གིས་སྒོར་སྟོང་གཅིག་སྤྲོད་ཅེས་བརྗོད་པ་དང་།
དེ་མུར་རང་གི་འཁོར་གཡོག་རྣམས་ལ་སྐྱུ་རུ་དེ་རྣམས་ཕོ་བྲང་དུ་སྐྱེལ་དགོས་པའི་
བཀའ་ཕབ།
དེ་ཉིན་མཚན་མོ་པེ་ཏུ་ལུན་གྱིས་འཁོར་གཡོག་ལ་སྐྱུ་རུ་དོ་པོ་གཅིག་བཙུན་མོའི་
ཕོ་བྲང་དུ་སྐྱེལ་དགོས་ལུགས་བརྗོད་ནས་ནུ་ཧྥིན་སི་དང་མཉམ་དུ་ལོངས་སུ་སྤྱོད་
རྒྱུའི་གྲབས་བྱས། པེ་ཏུ་ལུན་གྱིས་སྡེར་མ་ཆེན་པོ་ཞིག་བསྒྲིགས་རྗེས་སྐྱུ་རུ་དོ་པོ་ཁ་
བཤིགས་ནས་སྡེར་མའི་ནང་བྱོས་པ་ན། སྡེར་མའི་ནང་སྐྱུ་རུ་ཙམ་དུ་མ་ཟད་དམར་
མདངས་འཕྲོ་བའི་གསེར་གྱི་རྡོག་པོས་བྱུར་བུར་ཁེངས་པས། མོ་ནི་ཨ་ཙི་ཙི། འདི་
རྣམས་གསེར་རེད་འདུག་གོ་ཞེས་སྐད་ལོག་ཤོར། དེ་མར་མོས་འཁོར་གཡོག་རྣམས་
ལ་བཀའ་བཏང་ནས་སྐྱུ་རུ་ར་ཐམས་ཅད་བཙུན་མོའི་ཕོ་བྲང་དུ་དབོར་རྗེས་དོ་པོ་
རེ་རེ་བཞིན་བཤིག་སྟེ་ལྟ་བའི་ཚེ། དོ་པོའི་ཁ་རུ་སྐྱུ་རུ་ར་ཕྲན་བུ་བླུགས་པ་ལས་དོ་
པོ་ཡོད་དོ་ཅོག་གསེར་གྱིས་བཀང་ནས་ཡོད་པ་དེ་རྣམས་གཅིག་ཏུ་བསྒྲིལ་ན་སྐྱུ་རུ་
ར་དོ་པོ་གཅིག་ཙམ་ལས་དེ་བྱིངས་ཐམས་ཅད་གསེར་ཡིན་པ་རྟོགས། མོས་ཞིབ་པར་
ལྟ་བའི་ཚེ་གསེར་གྱི་ཁྲོད་དུ་ཕྲ་ཞིག་ཡོད་པ་དེ་ལག་ཏུ་བླངས་ནས་ལྟ་བའི་ཚེ། དེ་ནི་
སྔར་ཀ་མེ་ལུས་ཁུར་སོང་བའི་རང་གི་བྲང་ཁར་འདོགས་པའི་རིན་ཆེན་པད་རག་གི་
ཕྲ་དེ་ཡིན་པ་ངོ་ཤེས་ཏེ་རང་གི་སྙིང་ནོར་རྙེད་པའི་དགའ་སྤྲོས་རང་སར་དྲན་མེད་
དུ་འགྱེལ།
ཡུད་ཙམ་སོང་ནས་པེ་ཏུ་ལུན་བརྒྱལ་བ་ལས་གསོས་པའི་ཚེ་མོའི་སེམས་སུ་
བདག་དང་ཀ་མེ་ལུ་ཡ་བྲལ་དུ་འགྲོ་བའི་རྐྱེན་རྩ་ནི་ཕྲ་འདི་ལ་ཐུག འོན་ཀྱང་ད་ཆ་
ཕྲ་འདི་རང་གི་ལག་ཏུ་སོན་པ་ནི་བཀྲ་ཤིས་བྱ་བ་བཟང་པོ་ཞིག་རེད་ཨང་སྙམ་ནས་
དེ་མར་མོས་ནུ་ཧྥིན་སི་ལ་ཕྲ་རྙེད་གསོན་བྱུང་བ་དེ་ནི་ང་ཅག་བཟའ་ཚོ་འཕྲད་པའི་
རྟེན་འབྲེལ་བཟང་པོ་རེད་ཅེས་བརྗོད།
ཕྱི་ཉིན་ཞོགས་པ་པེ་ཏུ་ལུན་རྒྱལ་བློན་མདུན་གྲོས་ལ་སོང་ནས་ཁྲི་ཐོག་ཏུ་འཁོད་
རྗེས་གྲུ་དཔོན་དེ་ཕོ་བྲང་དུ་འབོད་དགོས་པའི་བཀའ་བཏང་། ཡུད་ཙམ་སོང་བ་ན།
གྲུ་དཔོན་དེ་རྒྱལ་པོའི་བཀའ་བཞིན་ཕོ་བྲང་དུ་འབྱོར་བ་དང་པུས་མོའི་ལྷ་ང་ས་ལ་
བཙུགས་ཏེ་ས་ཐོག་ཏུ་འོ་སྦྱོར་བའི་གུས་ཕྱག་ཕུལ། རྒྱལ་པོ་ན་རེ། སྐྱུ་རུ་ར་འཚོང་
མཁན་དེ་ད་ལྟ་ས་ཕྱོགས་གང་དུ་ཡོད་དམ་ཞེས་དྲིས།
གྲུ་དཔོན་ན་རེ། རྒྱལ་པོ་མི་དབང་ཆེན་པོ་མཁྱེན། སྐྱེ་བོ་དེ་མེ་དད་ཆོས་པ་
སྡོད་པའི་ཡུལ་དུ་ལྡུམ་རའི་གད་པ་ཞིག་དང་མཉམ་དུ་སྡོད་པ་ཡིན་ཞེས་བརྗོད།
རྒྱལ་པོ་ན་རེ། ཁྱོད་ཀྱིས་སྐྱེ་བོ་དེ་འཚོལ་མ་ཐུབ་ན་ཁྱོད་ཀྱི་གྲུ་དང་ཁྱོད་རང་
བཅས་པ་དེ་ལམ་དུ་འཇོག་རྒྱུ་མིན། ཞེས་བརྗོད་དེ་ཚོང་ཟོག་རྣམས་དམ་བཅད་
ཀྱིས་ཉོ་ཚོང་མི་ཆོག་པའི་བཀའ་བཏང་བ་མ་ཟད། ཚོང་པ་རྣམས་ལ་སྨྲས་པར།། སྐྱུ་
རུ་ར་འཚོང་མཁན་དེས་བདག་ལ་བུན་ཆད་པས། ཁྱོད་ཚོས་མི་དེ་འཚོལ་མ་ཐུབ་ན་
ཁྱོད་ཚོའི་ཚོང་ཟོག་རྣམས་གཞུང་བཞེས་གཏོང་རྒྱུ་མ་ཟད། ཁྱོད་རྣམས་ལ་ཡང་སྲོག་
ཁྲིམས་གཅོད་རྒྱུ་ཡིན་ཞེས་བརྗོད།
ཚོང་པ་རྣམས་ནི་དངངས་སྐྲག་གིས་མི་བཟོད་པར་གྲུ་དཔོན་ལ་ངེད་རྣམས་
ཀྱིས་གྲོན་དངུལ་འཕར་མ་སྤྲོད་ཆོག་པས་ཁྱེད་ཀྱིས་གྲུ་བཏང་ནས་སྐྱེ་བོ་དེ་འཚོལ་དུ་
ཕེབས། མི་ངན་དེའི་དོན་དུ་བདག་ཚོ་ལ་ཡང་ཆག་སྒོ་འདི་འདྲ་བྱུང་བ་ཤིན་ཏུ་ནས་
མི་རིགས་པས་ཁྱེད་ཀྱིས་བདག་ཚོའི་དངོས་ཟོག་དང་ལུས་སྲོག་སྐྱོབ་ཏུ་མཛོད་ཅེས་རེ་
སྐུལ་ནན་གྱིས་བྱས།

ཀ་མེ་ལུ་དང་པེ་ཏུ་ལུན་སླར་ཡང་མཉམ་འཛོམས་བྱུང་བ།

གྲུ་དཔོན་གྱིས་ཚོང་པ་རྣམས་ཀྱི་རེ་དོན་ཁས་བླངས་རྗེས་གྲུ་བཏང་ནས་རྒྱ་
མཚོར་བགྲོད་པའི་ལམ་དུ་ཞུགས། རིང་པོར་མ་ཐོགས་པར་རང་ཡུལ་དུ་བདེ་འབྱོར་
བྱུང༌། གྲུ་ཁར་མཚན་མོ་མུན་ནག་གི་ཁྲོད་དུ་འབྱོར་བས། གྲུ་དཔོན་གྱིས་མཚན་གུང་
དེ་རང་ལ་གྲུ་པ་ཁྲིད་དེ་ལྡུམ་རར་ཁོ་འཚོལ་དུ་རྒྱུག
མཚན་མོའི་དུས་སུ་ཀ་མེ་ལུ་ནི་ཡིད་རྣལ་དུ་མི་ཕབ་པར་རང་དང་ཆུང་མའི་
གནས་ཚུལ་རྣམས་ཡིད་ལ་ཝ་ལེར་འཆར་བས་མྱ་ངན་གྱི་མཆི་མ་གཏོང་བཞིན་གཉིད་
ཀྱི་སྐལ་བ་བྲལ་ཏེ་མཚན་རིང་འཁྱོལ་དཀའ་བའི་སྐབས་སུ་གློ་བུར་དུ་སྒོ་བརྡུང་བའི་
སྒྲ་ཞིག་བྱུང་བ་ན་ཁོ་ནི་ཤིན་ཏུ་དངངས་པར་གྱུར་ཞིང༌། དེ་མར་ཁོས་མལ་ལས་
ལངས་ཏེ་སྒོ་ཕྱེ་བར་སོང༌། སྒོ་ཕྱེ་བ་དང་གྲུ་པ་རྣམས་ཀྱིས་ཁ་ཚིག་མ་སྦྲེལ་བར་ཁོ་
བཟུང་ནས་གྲུ་ནང་དུ་ཁྲིད་རྗེས་གྲུ་བཏང་ནས་མཚོ་ཐོག་ཏུ་ཤར་སྐྱོད་བྱས། གྲུ་དེ་
མཚོ་ཐོག་ཏུ་ཉིན་ཞག་འགའ་བསྐྱོད་ན་ཡང་ཀ་མེ་ལུ་ནི་དོན་གང་ཡིན་མ་རྟོགས་པས།
ཁོས་གྲུ་པ་རྣམས་ལ་རང་ཉིད་གྲུ་ནང་དུ་བཟུང་ཁྲིད་བྱེད་དོན་ཅི་ཡིན་དྲིས་པ་ན། གྲུ་
པ་ཚོས་ཁྱོད་ནི་ཡུལ་ཨེ་པུ་ནུ་སིའི་རྒྱལ་པོར་དངུལ་བུན་ཆད་ཡོད་པ་མ་ཟད། མི་
ངན་ཁྱོད་ཀྱིས་གཞན་གྱི་དངུལ་རྐུ་བརྒྱབ་པ་རེད་ཅེས་བརྗོད། ཀ་མེ་ལུ་ནི་དོན་དམ་
ཅི་ཟེར་ཆ་མི་འཚལ་བར་དཀོན་མཆོག་མཁྱེན། བདག་ཡུལ་དེར་རྐང་པའི་འདེགས་
འཇོག་ཙམ་ཡང་སྒྱུར་མ་མྱོང་བར་ཅི་ཕྱིར་གཞན་ལ་དངུལ་བུན་ཆགས་པ་ཡིན་ནམ་
ཞེས་བརྗོད།
གྲུ་པ་རྣམས་ཀྱིས་ཁོ་ལ་རྩོད་གླེང་མི་བྱེད་པར་རིག་པ་རྩེ་གཅིག་ཏུ་བསྒྲིམས་
ནས་འགྲོ་བའི་ཕྱོགས་སུ་གྲུ་བཏང་ནས་བསྐྱོད། གྲོང་ཁྱེར་ཨེ་པུ་ནུ་སིར་སླེབས་པ་
དང་གྲུ་དཔོན་གྱིས་ཁོ་ཕོ་བྲང་དུ་ཁྲིད། པེ་ཏུ་ལུན་གྱིས་ཁོ་མཐོང་བ་དང་ངོ་ཤེས་
པས་འཁོར་གཡོག་ལ་རྩིས་སྤྲོད་ཀྱིས་ཆུ་ཁང་དུ་ཁྲུས་ལ་ཁྲིད་དགོས་པའི་མངག་ཆ་
བྱས་པ་དང་འབྲེལ། སྔར་གྱི་བཀའ་བཅད་བསྒྱུར་ནས་ཚོང་པ་རྣམས་རང་རང་གི་
ཚོང་ཟོག་རྣམས་འདོད་ཉོ་འདོད་ཚོང་ཆོག་པའི་བཀའ་བཏང་བ་མ་ཟད། གྲུ་དཔོན་
ལ་གསེར་ཊམ་ཁྲི་ཚོ་གཅིག་རི་བའི་གོས་བཟང་ཞིག་བྱིན། མཚན་མོ་གནས་ཚུལ་དེ་
རྣམས་སྦ་གསང་མེད་པར་ནུ་ཧྥིན་སི་ལ་བརྗོད་པ་དང་འབྲེལ་ཁྱེད་ཀྱིས་གསང་བ་མི་
ཤོར་བ་བྱེད་དགོས། བདག་གིས་དོན་དེ་འགྲུབ་པའི་ཐབས་ཤིག་ཅི་ནས་ཀྱང་བྱས་ཏེ་
ཕྱི་རབས་རྣམས་ལ་ངོ་མཚར་ཆེ་བའི་གཏམ་རྒྱུད་ཅིག་འཇོག་གོ་ཞེས་བརྗོད།
ཀ་མེ་ལུ་བྲན་འཁོར་དང་མཉམ་དུ་ཁྲུས་ཁང་དུ་སོང་ནས་ཁྲུས་ལེགས་པར་བྱས་
རྗེས་བདུག་སྤོས་བདུགས་ཤིང༌། ལུས་ལ་དཔོན་ཆས་གྱོན་པས་ཉམས་བཟང་ལྡན་
པའི་ན་གཞོན་ཡིད་དུ་འོང་བ་ཞིག་ཏུ་གྱུར་ནས་ཕོ་བྲང་དུ་རྒྱལ་པོའི་མཇལ་ཕྱག་ཏུ་
འོང༌། པེ་ཏུ་ལུན་གྱིས་རང་གི་བསམ་དོན་ཆོས་བཞིན་འགྲུབ་ཆེད་ལང་ལོང་དུ་འཕྱུར་
བའི་སྤྲོ་སེམས་ཀྱི་ཆུ་འབུར་ཁོག་ཏུ་སྦས། མོས་ཀ་མེ་ལུ་ལ་རྗེ་སིའི་གནས་ཐོབ་བསྩལ་
ཞིང༌། ཕོ་བྲང་ནང་ལས་འཛིན་གྱི་བྱེད་པོར་བསྐོ་གཞག་ཐོག་གམ་གཡོག་ཀྱང་གོ་
སྒྲིག་བྱས་པ་མ་ཟད། ཁོ་ལ་རྔ་མོང་དང་ལག་དངུལ་ཟླ་མ་ཐུང་བ་གསོལ་རས་བསྩལ་
ཏེ་ལྟོ་གོས་ལ་སེམས་ཁྲལ་མི་དགོས་པ་བཟོས། དེ་རྗེས་ཁོ་ལ་གནས་ཐོབ་རིམ་སྤར་
གྱིས་མཐར་ཁོ་པ་རྒྱལ་ཁབ་ཀྱི་མཛོད་པར་བསྐོ་གཞག་གིས་རྒྱུ་ནོར་གྱི་དབང་ཆེན་
བསྐུར། མོས་རྟག་ཏུ་ཁོ་དང་མཉམ་དུ་རྒྱལ་ཁབ་ཀྱི་དོན་ཆེན་རིགས་གྲོས་མོལ་བྱེད་
པ་མ་ཟད། སྤྱི་ཁྱབ་བློན་ཆེན་དང་དཔོན་རིགས་རྣམས་ལ་ཁོ་པ་སྤྱོད་ཡོན་གཉིས་
འཛོམས་ཀྱི་སྐྱེ་བོ་ཕུལ་བྱུང་ཞིག་ཡིན་ཚུལ་བསྔགས་བརྗོད་བྱེད་པས། ཞི་དྲག་བློན་
པོའི་ཚོགས་ཀྱིས་ཀྱང་ཁོ་ལ་དད་བཀུར་ཚད་མེད་བྱེད། པེ་ཏུ་ལུན་གྱིས་ཁོའི་གནས་
རིམ་དང་གླ་ཕོགས་ཚོད་མེད་སྤར་བར་བརྟེན་ཀ་མེ་ལུ་ནི་རྒྱུ་མཚན་ཇི་ཡིན་མ་རྟོགས།
ཁོ་ནི་དཔོན་གནས་མཐོ་ཞིང་ཕོགས་ཐོབ་ཆེ་བར་བརྟེན། མཐོ་རྒྱལ་ཟུར་ཨར་མ་ནུ་སི་
ནས་དམའ་ལས་རོགས་དང་འཁོར་གཡོག་བཅས་པ་སྐྱེ་བོ་ཀུན་གྱིས་ཁོ་ལ་གུས་བཀུར་
དང་ངོ་བསྟོད་བྱེད་པ་ཡིན། དོན་མེད་དངོས་གྲུབ་གནམ་ལྷུང་གི་ཚུལ་འདི་ལ་ཀ་མེ་
ལུ་རང་ཉིད་ཀྱང་ཡིད་ཆེས་མ་རྙེད་པས་བློ་ངོར་ཞེད་སྣང་དང་དངངས་སྐྲག་ཅིག་
ཅར་དུ་འཕེལ་ཞིང་། ཁོའི་སེམས་སུ་རྒྱལ་པོས་གཟིགས་པ་ཆེན་པོ་འདི་ལྟར་གནང་
བ་རྒྱུ་རྐྱེན་ཞིག་ཡོད་པར་ངེས་སོ།།ཡང་ན་རེ་དོན་ཞིག་ཀྱང་མེད་དམ། དེ་ལྟར་ན་ཁོ་
བོ་ལས་ཞབས་ཆབས་ཅིག་དགོངས་པ་ཞུས་ཏེ་ཁྱིམ་དུ་ལོག་པར་བྱེད་དོ་སྙམ། ཁོས་
རྒྱལ་པོའི་སར་སོང་ནས་སྨྲས་པར། ཀྱེ། མི་དབང་ཆེན་པོ་མཁྱེན། ཁོ་བོ་ནི་རྒྱལ་པོ་
ཆེན་པོའི་གཟིགས་པའི་བཀའ་དྲིན་གྱིས་དྲོས་པའི་མི་ཞིག་ཡིན་ན་སླད་འདི་ལྟར་ཞུས་
ནུས་བྲལ་གཤིས། ད་ནི་ལས་ཞབས་ཆབས་ཅིག་དགོངས་ཞུས་ཀྱིས་རང་ཁྱིམ་དུ་ལོག་
ཆོག་པའི་གནང་བ་སྩལ་དུ་གསོལ་ཞེས་བརྗོད།
པེ་ཏུ་ལུན་གྱིས་འཛུམ་དང་བཅས་ཏེ་སྨྲས་པར། ཁྱོད་རྒྱལ་པོའི་གཟིགས་པས་
དྲོས་ཏེ་བདེ་ཞིང་སྐྱིད་པའི་འཚོ་བ་ལོངས་སྤྱོད་པ་ཡིན་ན། ད་དུང་དྲན་འཕྲུལ་གྱི་བློ་
ངན་ཤར་ནས་ལས་ཞབས་དགོངས་ཞུ་བྱེད་དོན་ཅི་ཡིན་ཞེས་དྲིས།
ཀ་མེ་ལུ་ན་རེ། རྒྱལ་པོ་མི་དབང་ཆེན་པོ་མཁྱེན། ཁྱེད་ཀྱིས་བདག་ལ་རྒྱུ་མེད་
རྐྱེན་མེད་ཀྱི་གཟིགས་པ་ཆེན་པོ་འདི་ལྟར་མཛད་པ་ནི་ཁོ་བོ་སྐྱེངས་པའི་གནས་སུ་
མཆིས། ཁོ་བོ་མི་ཕལ་པ་ཞིག་གིས་མི་དྲག་དཔོན་རིགས་ཀྱི་གོ་གནས་འཛིན་པ་འདི་
ཅི་ནས་ཀྱང་འོས་པར་མ་མཆིས་ཞེས་བརྗོད།
པེ་ཏུ་ལུན་ནི་དགོད་ཤོར་ནས་འགྱེལ་ལ་ཁད་དུ་གྱུར། དེ་ནས་མོས་བདག་གི་
བརྩེ་ཆེན་ཁྱེད་ལེགས་པར་གཟིགས། ངེད་གཉིས་མཉམ་དུ་མཚན་མོའི་དུས་ལ་རོལ་
བ་རྣམས་ཁྱེད་ཀྱིས་བརྗེད་ཟིན་པ་ཡིན་ནམ། ཞེས་བརྗོད་མཚམས་མོས་སྦ་གསང་
མེད་པར་རང་ཉིད་ཁོ་ལ་ངོ་སྤྲོད་བྱས་པ་ན། ཀ་མེ་ལུས་རྒྱལ་པོ་དེ་ནི་རང་གི་ཆུང་
མ་པེ་ཏུ་ལུན་ཡིན་པ་ད་གཟོད་ངོ་ཤེས་པ་ན། ཡིད་ལ་ཟད་མི་ཤེས་པའི་སྤྲོ་བ་འཕེལ་
བས་དགའ་སྤྲོའི་མཆི་མ་ལྷུང་ལྷུང་དུ་བཞུར། པེ་ཏུ་ལུན་གྱིས་རང་ལ་ཕྲད་པའི་གནས་
ཚུལ་རྣམས་ཞིབ་ཅིང་ཕྲ་བ་ཞིག་གླེང་བ་དང་། ཀ་མེ་ལུ་ཡང་ཆུང་མ་དང་བྲལ་བའི་
རྗེས་སུ་རང་ལ་བྱུང་བའི་བར་ཆད་རྣམས་ཆད་ལུས་མེད་པ་མོ་ལ་བཤད། ཡུན་རིང་
བྲལ་བའི་ཁྱོ་ཤུག་ཟུང་དེ་མཉམ་འཛོམས་བྱུང་བས་གཉིས་ཀ་དགའ་སྤྲོའི་སྤུ་ལོང་
རབ་ཏུ་གཡོས། དེ་ནས་པེ་ཏུ་ལུན་གྱིས་ཀ་མེ་ལུ་མཉམ་ཁྲིད་ཀྱིས་རྒྱལ་ཟུར་ཨར་མ་
ནུ་སི་མཇལ་བར་སོང་བ་དང་མོས་རྒྱལ་ཟུར་ལ་རང་གི་གནས་ཚུལ་དངོས་རྣམས་
ཞིབ་ལྷོངས་ཐོག རང་ཉིད་ནི་ཀ་མེ་ལུའི་ཆུང་མ་ཡིན་ལུགས་དང་བཟའ་ཚོ་ཡ་བྲལ་
་སོང་བའི་རྒྱུ་རྐྱེན་བཅས་ཞིབ་པར་ཞུས་པ་ན། རྒྱལ་པོ་ཤིན་ཏུ་ཡ་མཚན་པར་གྱུར་
ནས་འཁོར་གཡོག་ལ་སྒྲུང་གཏམ་ལྟ་བུའི་གནས་ཚུལ་འདི་ཡ་མཚན་ཅན་ངེས་པར་
ཡིག་ཐོག་ཏུ་འགོད་དགོས་པའི་བཀའ་བསྩལ། དེ་མུར་རྒྱལ་ཟུར་དེས་ཀ་མེ་ལུར་སྨྲས་
པར། རྒྱལ་སྲས་ཁྱེད་བདག་གི་བུ་མོ་ནུ་ཧྥིན་སིའི་གོ་མག་ཏུ་འདོད་དམ་ཞེས་དྲིས་
པ་ན། ཀ་མེ་ལུས་དོན་དེ་པེ་ཏུ་ལུན་ལ་འདྲི་བར་མ་བྱས་ན་ཐག་གཅོད་མི་ཐུབ། ཅི་
ཕྱིར་ཞེ་ན། མོ་ནི་བདག་ལ་དྲིན་ཤིན་ཏུ་ཆེ་བའི་ཆུང་མ་ཡིན་པས་དེའི་འདོད་པར་མ་
བསྟུན་ན་ག་ལ་འགྲིག་ཅེས་བརྗོད།
ཀ་མེ་ལུས་དེ་དོན་པེ་ཏུ་ལུན་ལ་གཏམ་དྲིས་པ་ན། པེ་ཏུ་ལུན་ན་རེ། དོན་དེ་
ཤིན་ཏུ་ལེགས། ཁྱེད་སྲས་མོ་དང་གཉེན་སྒྲིག་གྱིས། སླད་ཕྱིན་ཁོ་མོས་བྲན་མོ་ཞིག་
བྱས་ནས་སྲས་མོར་ཞབས་ཏོག་བྱེད། ཅི་ཕྱིར་ཞེ་ན། སྲས་མོས་བདག་ལ་མཐུན་
འགྱུར་རོགས་རམ་དང་གཟིགས་སྐྱོང་བླ་ན་མ་མཆིས་པ་གནང་བ་མ་ཟད། ད་ཆ་
ངེད་རྣམས་ཁོང་གི་ཡབ་རྒྱལ་པོའི་ཐུགས་རྗེའི་དྲིན་གྱི་འོག་ཏུ་འཚོ་ནས་ཡོད་པ་ཡིན་
ཞེས་བརྗོད།
    
    ཀ་མེ་ལུ་དང་ཧ་ཡཱ་ཐུ་ནུ་ཧྥིན་སི་ཁྱིམ་ཐབ་ཏུ་གྱུར་བ།

རྒྱལ་ཟུར་གྱིས་ཀ་མེ་ལུ་རང་གི་བུ་མོའི་གོ་མག་ཏུ་ལེན་རྒྱུའི་དོན་དེ་ཀ་མེ་ལུས་
པེ་ཏུ་ལུན་དང་མོལ་བས། པེ་ཏུ་ལུན་ནི་ཕྲག་དོག་གི་བློ་སྤུ་ཙམ་མེད་པར་བློ་ཤོག་
ཆེན་པོས་ཁས་བླངས་པས་ཁོ་ནི་སྤྲོ་བ་རབ་ཏུ་བརྟས་ཤིང༌། པེ་ཏུ་ལུན་གྱིས་སྤྲོ་བ་
ཆེན་པོས་དང་ལེན་བྱས་པ་ཙམ་མ་ཟད། རང་ཉིད་གཡོག་གི་ཚུལ་གྱིས་བསྡད་ནས་
སྲས་མོ་ནུ་ཧྥིན་སི་ལ་ཞབས་ཏོག་ཞུ་རྒྱུ་ཡིན་ལུགས་ཀྱི་གཏམ་རྣམས་རྒྱལ་ཟུར་གྱི་
སྙན་དུ་གསོལ་བས། རྒྱལ་ཟུར་ཤིན་ཏུ་དགྱེས་པ་དང་དེ་མར་རྒྱལ་པོའི་ཁྲི་ལ་འཁོད་
དེ་སྲིད་བློན་དང་ཞི་དྲག་བློན་པོའི་ཚོགས་རྣམས་བསྐོངས་ནས་ཀ་མེ་ལུ་དང་པེ་ཏུ་
ལུན་ཁྱོ་ཤུག་ཟུང་གི་ལོ་རྒྱུས་བྱུང་རབས་རྣམས་ཇི་བཞིན་གླེང་བ་མ་ཟད། ཀ་མེ་ལུ་
རྒྱལ་པོ་རང་གི་སྲས་མོའི་གོ་མག་ཏུ་ལེན་རྒྱུ་དང༌། དེས་པེ་ཏུ་ལུན་གྱི་ཚབ་བྱས་ཏེ་
རྒྱལ་གཞིས་འཛིན་རྒྱུའི་བསམ་འདུན་སྤྱི་ལ་བསྒྲགས་པ་ན། བློན་པོའི་ཚོགས་རྣམས་
བློ་གཅིག་ཏུ་མཐུན་ཞིང་ཚང་མས་མགྲིན་གཅིག་ཏུ་སྔར་པེ་ཏུ་ལུན་བདག་ཅག་གི་
རྒྱལ་པོར་བཀུར་བས། ཁོང་གི་ཟླ་བོ་ཀ་མེ་ལུ་ནི་ངེད་ཚོའི་རྒྱལ་པོ་བྱེད་པའི་འོས་ཐོབ་
ལོས་ཡོད་ན་བདག་ཅག་གིས་ཁོང་གི་ཞབས་ལ་བཏུད་ནས་ཅི་གསུངས་དང་དུ་ལེན་
རྒྱུ་ཡིན་ཞེས་བརྗོད།
རྒྱལ་ཟུར་ཨར་མ་ནུ་སི་ནི་རང་གི་བསམ་འདུན་ལ་བློན་པོའི་ཚོགས་རྣམས་མོས་
པའི་དང་བ་བསྟན་པས་ཡིད་ལ་སྤྲོ་བ་རབ་ཏུ་བརྟས། དེ་མར་ཁྲིམས་དཔོན་དང་
རྒན་རབས་རྣམས་བོས་ཏེ་ཀ་མེ་ལུ་དང་སྲས་མོ་ཧ་ཡཱ་ཐུ་ནུ་ཧྥིན་སི་གཉིས་གཉེན་སྒྲིག་
གཏན་འཁེལ་གྱི་མཛད་སྒོ་བསྒྲུབས་པ་དང་། དེ་མུར་གཉེན་སྒྲིག་ངོ་མའི་མཛད་སྒོ་
རྒྱ་ཆེར་བཤམས་ནས་མགྲོན་འབོད་སྟོན་གཤོམ་སྔ་ན་མ་གྲགས་པ་ཞིག་བྱས་པ་དང་།
ཕྱོགས་མཚུངས་བཀྲ་ཤིས་པའི་དུས་སྟོན་འདི་དང་བསྟུན་ནས་བློན་པོའི་ཚོགས་ལ་
གསོལ་ཪས་སྤམ་མཐོ་བ་བསྩལ་ཐོག་འབངས་མི་སེར་རྣམས་ལ་སྦྱིན་པ་དང་། ནག་
ཅན་བཙོན་སྒྲོལ་གཏོང་བ་སོགས་དགེ་བའི་ལས་རྒྱ་ཆེ་བསྒྲུབས། འབངས་མི་སེར་
རྣམས་དགའ་སྤྲོས་མྱོས་ཏེ་རྒྱལ་པོའི་གཉེན་སྟོན་དང་ཁྲི་འདོན་ལ་རྟེན་འབྲེལ་ཞུ་མི་
འཚང་ག་ཤིག་ཤིག་གིས་རྒྱལ་པོ་སྐུ་ཚེ་ཁྲི་ཕྲག་བརྟན་པའི་སྐད་གསང་བསྒྲགས།
    
    ཨི་མུ་ཀྲང་ཏོ་དང་ཨི་སི་འུ་ཏེ།

ཀ་མེ་ལུ་ཡུལ་ཨེ་པོ་ནུ་སིའི་རྒྱལ་པོའི་ཁྲི་ལ་འཁོད་རྗེས་ཁྲལ་རིགས་ཆག་ཡང་
དང་། ནག་ཅན་བཙོན་གྲོལ་གཏོང་བ་སོགས་ཡུལ་འབངས་ཀུན་ལ་དགེ་བའི་བྱ་བ་
མང་དག་ཅིག་བསྒྲུབས་པར་བརྟེན། ཡུལ་ལུང་སྐྱ་རྒྱས་ཤིང་འབངས་རྣམས་བདེ་བ།
ཐམས་ཅད་འཚེ་མེད་ཞི་བའི་གནས་ལ་བདེ་བར་རོལ། རྒྱལ་པོ་ཡབ་ཡུམ་རྣམས་
ཀྱང་གཅིག་སེམས་གཅིག་ལ་ཆགས་ནས་དགའ་སྐྱིད་ཀྱི་དཔལ་ལ་རོལ། དེ་ལྟར་བག་
ཡངས་སྐྱིད་རྒྱགས་ཀྱི་འཚོ་བས་དུས་བདའ་བར་བྱས་པ་ན་ཀ་མེ་ལུ་ནི་རང་གི་ཡབ་
རྒྱལ་པོ་ཧྲན་ལུ་མེན་གྱི་རྒྱལ་གཞིས་དང༌། ཡབ་ཀྱི་བཀའ་དྲིན་དྲན་པའི་ཡུལ་དུ་མེད་
པར་གཏིང་བརྗེད་སོང༌།
དེ་ལྟར་ཚོར་མེད་ངང་དུ་དུས་ཡུན་ལོ་གཅིག་ཙམ་འདས། ཀ་མེ་ལུའི་བཙུན་
མོ་གཉིས་ལ་སོ་སོར་ལྷ་སྲས་ཡིད་དུ་འོང་བ་རེ་བཙས། ཆེ་བ་ནི་བཙུན་མོ་པེ་ཏུ་
ལུན་ལས་བཙས་ཤིང༌། མིང་ལ་ཨི་མུ་ཀྲང་ཏོ་ཟེར་བ་དང་ཆུང་བ་ནི་བཙུན་མོ་ནུ་
ཧྥིན་སི་ལས་བཙས་པ་མིང་ལ་ཨི་སི་འུ་ཏེ་ཟེར། ཨི་སི་འུ་ཏེ་ནི་གཅེན་པོ་ཨི་མུ་ཀྲང་
ཏོ་ལས་ཀྱང་མཚར་ཞིང་། གཅེན་གཅུང་གཉིས་པོ་རྒྱལ་པོ་ཡབ་ཡུམ་རྣམས་ཀྱི་གཞལ་
དུ་མེད་པའི་བྱམས་བརྩེ་དང་བདེ་ཞིང་སྐྱིད་པའི་གནས་སུ་འཚར་ལོངས་བྱུང་ཞིང་།
རིམ་གྱིས་ན་སོ་ལོན་པའི་ཚེ་ན་རྒྱལ་པོས་སློབ་དཔོན་གདན་དྲངས་ཏེ་ཡི་གེ་འབྲི་ཀློག་
ནས་འགོ་བཙུགས་ཏེ་རིག་གནས་དང༌། ཆབ་སྲིད། དྲག་རྩལ་སོགས་རིགས་པའི་
གནས་ཀུན་བསླབས་ཏེ་ཞི་དྲག་གང་ལའང་འགྲན་པའི་ཟླ་དང་བྲལ་བའི་སྐྱེ་བོ་ཕུལ་
བྱུང་ཞིག་ཏུ་གསོ་སྐྱོང་བྱས། གཅེན་གཅུང་གཉིས་བགྲང་བྱ་བཅུ་བདུན་ལ་སོན་པ་ན་
གཉིས་ཀ་ལུས་སྟོབས་ཡོངས་སུ་རྒྱས་ཤིང་ལུས་ཀྱི་འཇོ་སྒེག་རྨད་དུ་བྱུང་བས། སྐྱེས་ཕོ་མོ་
ཐམས་ཅད་ཡིད་མགུ་ཞིང་བརྩེ་དུང་གི་འགྲམ་ཆུ་དབང་མེད་དུ་ཤོར་དགོས་པ་ཞིག་བྱུང་།
གཅེན་གཅུང་ཟུང་དེ་ཆུང་བྱིས་པའི་དུས་ནས་བྲལ་མེད་མཉམ་དུ་རྩེད་འཇོར་རོལ་ཞིང༌།
ནར་སོན་པའི་དུས་སུའང་ཕན་ཚུན་མཛའ་ཤེས་སྨོན་འདྲིན་གྱི་བརྩེ་བ་ཟབ་མོས་སྦྲེལ་ཏེ་
ལུས་དང་གྲིབ་མ་བཞིན་མི་བྲལ་བར་མཉམ་དུ་བདེ་ཞིང་སྐྱིད་པའི་འཚོ་བར་ལོངས་སུ་
སྤྱོད་པས་ན་མི་རྣམས་ལ་ལ་ཡིད་སྨོན་པ་དང་ལ་ལ་ཕྲག་དོག་གི་བློ་ཤར།
དུས་ཀྱི་འཁོར་ལོ་རྟ་ཕོའི་བགྲོས་ལྟར་མྱུར་བས། ཡུད་ཙམ་ཞིག་ལ་ཨི་མུ་ཀྲང་
ཏོ་དང་ཨི་སི་འུ་ཏེ་གཉིས་ན་ཚོད་དར་མའི་དུས་ལ་བབས། དེའི་དུས་སུ་རྒྱལ་པོ་ཀ་
མེ་ལུ་ཕྱོགས་ཕེབས་སྐབས་རྒྱལ་དོན་ཆབ་སྲིད་ཀྱི་འཛིན་དབང་གཅེན་གཅུང་གཉིས་
ལ་རྩིས་སྤྲོད་ཀྱིས་ཁོང་གཉིས་རེས་མོས་ཐོག་ཆབ་སྲིད་ཀྱི་དབང་ལུང་སྒྱུར་བ་ཡིན།
དེ་ལྟར་རྒྱལ་པོ་ཕྱོགས་ཕེབས་ལ་རྒྱལ་སྲས་གཅེན་གཅུང་གཉིས་པོས་ཆབ་སྲིད་ཀྱི་
དབང་ལུང་སྒྱུར་བའི་སྐབས་སུ་ཕོ་བྲང་ནང་མི་རྣམས་ཀྱི་སྐྱི་གཡའ་བའི་ཕོ་མོའི་འདོད་
སྲེད་ཀྱི་གནས་ཚུལ་སྐྱུག་བྲོ་བ་ཞིག་ཐོན་པ་སྟེ། བཙུན་མོ་པེ་ཏུ་ལུན་ནི་བཙུན་མོ་ནུ་
ཧྥིན་སིའི་སྲས་ཨི་སི་འུ་ཏེར་སེམས་ལྷག་པར་ཆགས་ཏེ་ཆ་མེད་འདོད་ཟླར་གྱུར་བ་
དང་། བཙུན་མོ་པེ་ཏུ་ལུན་གྱི་སྲས་ཨི་མུ་ཀྲང་ཏོ་ཡང་རང་གི་སྲུ་མོ་ནུ་ཧྥིན་སིའི་
འདོད་སེམས་ཆགས་གཏད་ཀྱི་ཡུལ་དུ་གྱུར། དེ་ལྟར་མ་དེ་གཉིས་པོས་རྐུན་པོ་མགྲོན་
བརྫུས་ཀྱིས་མ་བུའི་བརྩེ་བ་ཁ་ལ་འཁྱེར་ཏེ་སྲས་དེ་གཉིས་འདོད་སྲེད་ཀྱི་རྙི་ལ་བཀུག
བཙུན་མོ་དེ་གཉིས་པོས་རང་རང་གི་ཡིད་ཡུལ་དུ་ཆགས་པའི་རྒྱལ་སྲས་དེ་ཕྲད་རིམ་
བཞིན་བྲལ་བར་མི་བཟོད་པར་ཉག་ཉོག་གཏམ་གྱིས་འཁྲས་ཏེ་རང་གི་ཆགས་སྲེད་
ཀྱི་འདོད་པ་བསྐོང་བའི་རེ་བ་བྱེད། འོན་ཀྱང་མེ་ཏོག་ཆུ་བོ་བསམས་ནས་བབས་ན་
ཡང་། ཆུ་མོ་སྙིང་རྗེ་མེད་པས་རྒྱང་དུ་བདས། ཞེས་པའི་དཔེ་ལྟར་དུས་ཡུན་གང་
ཙམ་སོང་ན་ཡང་བཙུན་མོ་དེ་གཉིས་པོའི་རང་རང་གི་བསམ་དོན་མ་འགྲུབ་པས་
འདོད་ཆགས་མེ་ལྟར་འབར་ནས་ཟས་བཅུད་ཉལ་གཉིད་བྲལ།
      
      ཁྲི་སྲས་དང་བཙུན་མོ།

ཉིན་ཞིག་རྒྱལ་པོ་ཀ་མེ་ལུ་རྔོན་རྒྱག་ལ་ཕེབས་པའི་ཚེ། སྔར་སྲོལ་ལྟར་ཁྲི་སྲས་
གཉིས་པོ་རེ་མོས་ཀྱིས་ཆབ་སྲིད་སྐྱོང་དུ་འཇུག ཉིན་དང་པོར་བཙུན་མོ་པེ་ཏུ་ལུན་གྱི་
སྲས་ཨི་མུ་ཀྲང་ཏོ་ཆབ་སྲིད་སྐྱོང་རེས་ཡིན་པས། དེ་ཉིན་ཁོང་གིས་རྒྱལ་པོའི་ཁྲི་ཐོག་
ཏུ་བཞུགས་ནས་ཆབ་སྲིད་ཀྱི་དབང་ལུང་ཚུལ་བཞིན་དུ་སྒྱུར་བའི་སྐབས་ཁྲི་སྲས་ཨི་
སི་འུ་ཏིའི་ཡུམ་ནུ་ཧྥིན་སིས་སྐབས་དེ་དང་བསྟུན་ནས་ཁྲི་སྲས་ཨི་མུ་ཀྲང་ཏོར་སེམས་
རྟེན་ཡིག་ཆུང་ཞིག་བྲིས་པའི་ནང་རང་ཉིད་ཁོང་ལ་ཆགས་ཚུལ་དང༌། ཁོང་ནས་
ཀྱང་རང་ཉིད་ལ་ཅི་ནས་ཀྱང་ཆགས་པའི་བརྩེ་བ་སྟེར་དགོས་ཚུལ་སོགས་ཀྱི་འདོད་
གཏམ་རྣམས་འཛེམས་བག་མེད་པར་དམར་རྗེན་དུ་བཀོད་རྗེས་ཡི་གེ་དེ་དང་རང་གི་
སྐྲ་ལོའི་ལན་བུ་ཞིག་གླ་རྩིའི་དྲི་བཟང་བདུག་པའི་སྲབ་འཇམ་དར་གྱིས་བསྒྲིལ་ཞིང་།
དེ་ཡང་གཙང་ལྡན་ལག་རས་ནང་བསྒྲིལ་རྗེས་འཁོར་གཡོག་ཅིག་ཁྲི་སྲས་ཨི་མུ་ཀྲང་
ཏོར་སྐྱེལ་བར་བཏང༌།
གཡོག་དེས་ཕྱིས་ནས་གནས་ཚུལ་ལ་འགྱུར་བ་ཇི་ཡོང་དང་རང་ལ་ཆགས་སྒོ་
རྐྱེན་ངན་ཇི་ཡོང་མ་རྟོགས་པས་བཙུན་མོའི་བཀའ་བཞིན་རྟབ་རྟབ་པོར་ཕོ་བྲང་དུ་
ཡིག་ཆུང་སྐྱེལ་བར་སོང་། གཡོག་དེ་ཕོ་བྲང་དུ་སླེབས་པ་དང་པུས་མོ་ས་ལ་བཙུགས་
ཏེ་གུས་ཕྱག་དང་བཅས་ཡིག་ཆུང་ཁྲི་སྲས་ཀྱི་ཕྱག་ཏུ་ཕུལ། ཨི་མུ་ཀྲང་ཏོས་ལག་རས་
བཤིག་ནས་ཡིག་ཆུང་དེར་ལྟ་བའི་ཚེ་བཙུན་མོ་དེ་ནི་རང་གི་ཡབ་རྒྱལ་པོར་རྣམ་པར་
མི་དག་པའི་སྤྱོད་པ་འཛིན་པའི་བུད་མེད་གཡོ་ཁྲམ་ཅན་ཞིག་ཡིན་པ་རྟོགས་པས།
ཁོང་ཁྲོ་མེ་ལྟར་འབར་ནས་ཨཱ་ལཱ་ཐུགས་རྗེ་ཅན་གྱིས་རང་ཚུལ་མི་འཛིན་པའི་བུད་
མེད་གཡེམ་མ་འདི་རིགས་ཚར་གཅོད་པར་མཛོད་ཅིག ཅེས་རྩུབ་མོའི་ཚིག་གིས་
གཤེ་ཞིང་བསྡིགས་པ་དང་དེ་མར་རལ་གྲི་ཕྱུངས་ཏེ་གཡོག་དེ་ལ་སྨྲས་པར། གཡོག་
ངན་ཁྱོད་ཀྱིས་ངན་པའི་གྲོགས་བྱས་ཏེ་རྒྱལ་པོར་ལྷག་བསམ་མ་དག་པའི་གཡོ་ཅན་
གཡེམ་མ་དེའི་འདོད་ཕྲིན་སྐྱེལ་བ་ཡིན་ནམ། གཡོག་ངན་སོལ་བའི་མདོག་ཅན་ཁྱོད་
ཚར་གཅོད་རྒྱུ་ཡིན། ཞེས་བསྡིགས་པ་དང་ཆབས་ཅིག་རལ་གྲི་གཡུགས་ནས་ཁོའི་
མགོ་བོ་ཧྲིག་གེར་བྲེགས། དེ་ནས་ཁོང་གིས་ཡིག་ཆུང་དེ་ལག་རས་ཁུད་དུ་བསྒྲིལ་
ནས་ཨམ་ཕྲག་ཏུ་བཅུག་རྗེས་རྟབ་རྟབ་པོར་རང་གི་སྐྱེད་མའི་སར་བསྐྱོད་དེ་གནས་
ཚུལ་རྣམས་སྐྱེད་མར་བཤད། ཁོང་ནི་ད་དུང་ཁོང་ཁྲོ་མ་ཞི་བར་བུད་མེད་ཅེས་པ་
དེ་གཅིག་ལས་ཀྱང་གཅིག་སྡུག་པ་ཡོད། དཀོན་མཆོག་ཚད་བཙུགས། ཡབ་རྒྱལ་
པོ་དང་གཅུང་པོ་གཉིས་ཀྱི་ཐུགས་ལ་ཕོག་དོགས་པས་མ་གཏོགས་ཁོ་བོས་བུད་མེད་
གཡེམ་མ་དེའི་མགོ་བོ་ཡང་གཡོག་ངན་གྱི་མགོ་བོ་བྲེགས་པ་བཞིན་དུ་བྲེགས་ན་ཅི་མ་
རུང་བསམས། ཞེས་ཡིད་མི་རང་བའི་གཏམ་བྱུང་རྒྱལ་དུ་སྨྲས། དེ་ནས་ཁོ་ནི་རང་གི་
གཟིམ་ཆུང་དུ་ལོག་སྟེ་བསམ་བློ་གཏོང་བཞིན་གཏོང་བཞིན་ཁོང་ཁྲོ་ཇེ་ཆེར་སོང་བས་
ཟད་བཅུད་ཉལ་གཉིད་བྲལ་ཏེ་མཚན་ཐོག་ཐག་གཉིད་ཀྱི་སྐལ་བ་མ་བྱུང༌། བཙུན་
མོ་ནུ་ཧྥིན་སི་ནི་ཁྲི་སྲས་ཨི་མུ་ཀྲང་ཏོས་རང་ལ་གཤེ་ཞིང་བསྡིགས་པ་མ་ཟད། རང་
གི་འཁོར་གཡོག་ཀྱང་བསད་པར་བརྟེན་ཁོང་ཁྲོ་དང་ངོ་ཚ་ཁ་སྐྱེངས་ཀྱི་ཞེ་སྡང་དྲག་
པོས་བརླམས་ཏེ་ནམ་ཞིག་འཁོན་ལན་ཚ་ངེས་ཤིག་སློག་པར་མི་ནུས་ན་ཅི་ནས་ཀྱང་
མི་འགྲིག་སྙམ་པའི་སེམས་ནད་དྲག་པོས་མནར་ཏེ་མལ་དུ་ལུས།
ཕྱི་ཉིན་ཞོགས་པ་ཁྲི་སྲས་ཨི་སི་འུ་ཏེས་རྒྱལ་པོའི་ཚབ་བྱས་ནས་ཆབ་སྲིད་
བསྐྱངས། ཁོང་གིས་རྒྱལ་པོའི་ཁྲི་ཐོག་ཏུ་བཞུགས་ནས་ཆབ་སྲིད་ཀྱི་དབང་ལུང་
ཚུལ་བཞིན་དུ་སྒྱུར་བའི་སྐབས་ཁྲི་སྲས་ཨི་མུ་ཀྲང་ཏོའི་ཡུམ་པེ་ཏུ་ལུན་གྱིས་ལྐོག་ཏུ་
གཡོ་སྒྱུའི་དྲན་འཕྲུལ་ལ་མཁས་པའི་གཡོག་རྒན་མོ་ཞིག་ཡོད་པ་དེ་བོས་ནས་རང་
གི་མངོན་འདོད་ཀྱི་བསམ་ཚུལ་རྣམས་གླེང་རྗེས་རང་ཉིད་ཁྲི་སྲས་ཨི་སི་འུ་ཏིར་ཡིད་
རབ་ཏུ་ཆགས་པ་དང་དྲན་པའི་ཚུལ་རྣམས་ཡི་གེར་བཀོད་རྗེས་ཡི་གེ་དེ་དང་རང་
གི་སྐྲ་ལོའི་ལན་བུ་ཞིག་མཉམ་དུ་གླ་རྩིའི་དྲི་བཟང་བདུག་ཅིང་མེ་ཏོག་ཕར་ཆིན་གྱིས་
མཛེས་པའི་ཕྲ་ལྡན་གོས་ཆེན་གྱི་ཁུག་མ་ཤིན་ཏུ་མཛེས་པ་ཞིག་གི་ནང་དུ་བླུགས་ནས་
རྒན་མོ་དེ་ཁྲི་སྲས་ཨི་སི་འུ་ཏིའི་སར་སྐྱེལ་བར་བཏང་།
རྒན་མོའི་སེམས་སུ་འཇིགས་སྣང་དངངས་སྐྲག་ཚད་མེད་བྱུང་ཡང་བཙུན་
མོའི་བཀའ་བཞིན་གསང་སྟབས་ཀྱིས་ཕོ་བྲང་དུ་བསྐྱོད་ཐོག་བློན་འཁོར་ཉུང་བ་དང་
ཁྲི་སྲས་ཅུང་ལྷོད་པའི་སྐབས་དང་སྟབས་བསྟུན་གྱིས་ཡི་གེ་ཕུལ་རྗེས་གུས་ཞུམ་ཆེན་
པོས་ཟུར་ཞིག་ཏུ་བཀའ་བསྒུགས་ནས་བསྡད། ཁྲི་སྲས་ཀྱིས་ཡིག་ཆུང་དེ་བཀླགས་པ་
དང་བརྗོད་དོན་གསལ་བར་རྟོགས་པ་ན། ཡི་གེ་དེ་ཨམ་ཕྲག་ཏུ་བཅུག་རྗེས་རབ་དུ་
ཁྲོ་བའི་རྣམ་འགྱུར་དང་བཅས་ཏེ་བུད་མེད་གཡེམ་མ་དེ་ལ་རྩུབ་མོའི་ཚིག་གིས་གཤེ་
ཞིང་བསྡིགས་པ་དང་ཆབས་ཅིག་ཏུ་ང་རྒྱལ་དྲག་པོས་བརླམས་ནས་རྣོ་དབལ་རལ་གྲི་
གཡུགས་ཏེ་གཡོག་རྒན་མོ་དེ་ལྔ་ལམ་དུ་བཏང་།
ཁྲི་སྲས་ཨི་སི་འུ་ཏི་ཁོང་ཁྲོས་ཡིད་མུག་ནས་རང་གི་སྐྱེད་མའི་གཟིམ་ཆུང་དུ་
བསྐྱོད་པ་ན། སྐྱེད་མ་ནི་ནད་ཀྱིས་བརྡུངས་ནས་མལ་དུ་གནས་པའི་ཚུལ་དེ་མཐོང་
བས་བྱ་ཐབས་མ་བྱུང་བར་མི་རང་བའི་གཏམ་མང་དུ་གླེང་ནས་རང་གི་གཅེན་པོ་ཨི་
མུ་ཀྲང་ཏོ་འཚོལ་དུ་སོང༌། ཁོས་གཅེན་པོར་རང་ཉིད་དང་ཁོང་གི་སྐྱེད་མའི་དབར་
བྱུང་བའི་གནས་ཚུལ་དང་གཡོག་རྒན་མོ་བསད་པའི་སྐོར་ཐལ་ལུས་མེད་པ་ཚར་
གཅིག་བརྗོད་མཚམས་མཇུག་ཏུ་འདི་ལྟར་སྨྲས་པར། ཨཱ་ལཱ་ཚད་བཙུགས། གཅེན་
པོ་ཁྱེད་ཀྱི་ངོ་ལ་བལྟས་པ་མ་གཏོགས་ཁོ་བོས་བཙུན་མོའི་ཕོ་བྲང་དུ་བཤར་ནས་མོའི་
མགོ་བོ་འབྲེག་རྒྱུར་ཐེ་ཚོམ་མེད་ཅེས་བརྗོད།
ཨི་མུ་ཀྲང་ཏོ་ན་རེ། བརྩེ་བའི་གཅུང་པོ་བདག་ལ་གསོན། ཨཱ་ལཱ་ཚད་བཙུགས།
ཁ་ཉིན་ཕྲན་རང་རྒྱལ་སྲིད་སྐྱོང་བའི་སྐབས་དེ་རིང་ཁྱོད་ལ་བྱུང་བའི་གནས་ཚུལ་དེ་
རང་ཞིག་ཕྲད་བྱུང་། དེ་ཡང་ཁྱེད་ཀྱི་ཡུམ་ཆེན་གྱིས་བདག་ལ་ཡང་ཁྱེད་ལ་བྱུང་བའི་
ཡིག་ཆུང་དེ་དང་ནང་དོན་གཅིག་འདྲའི་ཡིག་ཆུང་ཞིག་བསྐུར་འདུག ཅེས་བརྗོད་
ནས་རང་ཉིད་དང་གཅུང་པོའི་སྐྱེད་མ་ནུ་ཧྥིན་སིའི་དབར་གྱི་གནས་ཚུལ་རྣམས་ཐལ་
ལུས་མེད་པར་ཚར་གཅིག་བརྗོད་རྗེས་ཨཱ་ལཱ་ཚད་བཙུགས། གཅུང་པོ་ཁྱེད་ཀྱི་ངོ་ལ་
བལྟས་པ་མ་གཏོགས་དེ་ཉིན་ཁོ་བོས་བྲན་གཡོག་དེའི་མགོ་བོ་བྲེགས་པ་བཞིན་དུ་མོ་
ཡང་ཕ་རོལ་ཏུ་གཏོང་ངེས་ཡིན་ཞེས་བརྗོད།
དེ་ཉིན་མཚན་མོ་ཨི་མུ་ཀྲང་ཏོ་དང་ཨི་སི་འུ་ཏི་གཅེན་གཅུང་གཉིས་ཀྱི་ཡིད་ལ་
བདེ་བའི་སྐབས་མ་བྱུང་ཞིང་། ཀུན་རྟོགས་ཀྱི་སེམས་ལ་ཟང་ཟིང་གི་སྣང་ངོ་ཅི་ཡང་
ཤར་བས་གཅེན་གཅུང་གཉིས་མཉམ་དུ་བཞུགས་ཏེ་བུད་མེད་གཡེམ་མ་དེ་གཉིས་
ལ་གཤེ་ཞིང་བསྡིགས་ནས་མཚན་ཐོག་ཐག་གཉིད་ཀྱི་སྐལ་བ་མ་བྱུང་། མཐར་ཁོང་
གཉིས་པོས་ཕོ་བྲང་ནང་ཐོན་པའི་སྐྱུག་བྲོ་བའི་གནས་ཚུལ་དེ་ཕྱི་གྱར་མི་འགྲོ་བའི་ཁ་
ཁྲིམས་བསྡམས་པ་མ་ཟད། བཙུན་མོ་གཉིས་ལ་སྲོག་གི་ཆད་པ་མ་ཕོག་པའི་ཆེད་དུ་
ཡབ་རྒྱལ་པོས་མི་མཁྱེན་པའི་གསང་རྒྱ་གང་ནན་བྱེད་རྒྱུའི་གྲོས་ཁ་འཆམ།
ཕྱི་ཉིན་རྒྱལ་པོ་ཀ་མེ་ལུ་སྟོན་འཁོར་རྣམས་རི་དྭགས་རྔོན་ནས་ཕོ་བྲང་དུ་ཕྱིར་
ལོག་ཕེབས་རྗེས་རྒྱལ་བློན་རྣམས་ཡུད་ཙམ་བཀའ་གྲོས་མཛད་མཐར་བཙུན་མོའི་
གཟིམ་ཆུང་དུ་ལྷོད་བཞུགས་སུ་ཕེབས་སྐབས་བཙུན་མོ་གཉིས་ཀ་ནད་གཞི་དྲག་པོས་
བརྡུངས་ནས་མལ་དུ་ལུས་པའི་ཚུལ་སྡུག་པོ་དེ་གཟིགས་པས་ཡ་མཚན་ཆེན་པོས་
གནས་ཚུལ་ཅི་ཞིག་བྱུང་བ་བཀའ་འདྲི་མཛད།
དོན་ངོ་མ་ནི་བཙུན་མོ་གཉིས་པོས་ཁྲི་སྲས་གཉིས་བསླུ་བྲིད་བྱེད་རྒྱུའི་ཇུས་ངན་
ལམ་ལྷོངས་མ་བྱུང་བར་སྔོ་ལོའི་རྒྱལ་མཚན་འཕྱར་བར་བརྟེན། ཁྲི་སྲས་ཀྱིས་དེ་དོན་
རྒྱལ་པོའི་སྙན་དུ་གསོལ་དོགས་ཀྱིས་ཁྲི་སྲས་ལ་མ་ཉེས་ཁག་གཡོགས་བྱས་ནས་ཉམས་
ཉེས་གཏོང་རྒྱུའི་བློ་ངན་བཅངས་ཏེ་རྒྱལ་པོ་རི་དྭགས་རྔོན་ནས་ཕོ་བྲང་དུ་ཕྱིར་ལོག་
ཕེབས་སྐབས་བཙུན་མོ་དེ་གཉིས་པོས་ཨ་འཐས་ཀྱིས་མལ་ལས་ལངས་ཏེ་རྒྱལ་པོའི་
ཕྱག་ལ་འོ་སྦྱར་རྗེས་སྨྲས་པར། རྒྱལ་པོ་མི་དབང་ཆེན་པོ་མཁྱེན། ཁྱེད་ཀྱིས་བརྩེ་
བས་བསྐྱངས་པའི་ཁྲི་སྲས་གཉིས་པོས་ང་ཅག་གཉིས་ལ་མ་རུང་པའི་འདོད་གཡེམ་
གྱི་བསམ་སྦྱོར་ངན་པ་འཆང་བ་འདི་ནི་མི་སྤྱོད་ལས་འདས་ཤིང་མི་དབང་ཆེན་པོའི་
མཚན་ཤས་སུ་གྱུར་ངེས་རེད་ཅེས་བརྗོད།
སྙན་ཕྲ་དེ་ཐོས་མ་ཐག་རྒྱལ་པོ་ནི་བཞིན་རས་རྫ་རི་ལྟར་ལུག ཐུགས་སེམས་ནི་རྒྱ་
མཚོ་ལྟར་འཁྲུག དབུ་ཐོད་ཐམས་ཅད་གས་པ་ལྟ་བུར་གྱུར་བས་ཁྲོ་ཉམས་དང་བཅས་ཏེ་
སྨྲས་པར། གནས་ཚུལ་ཅི་ཞིག་བྱུང་བ་མ་གསང་དྲང་པོར་ཤོད་ཅིག་ཅེས་གསུངས།
བཙུན་མོ་པེ་ཏུ་ལུན་ན་རེ། རྒྱལ་པོ་མི་དབང་ཆེན་པོ་མཁྱེན། བཙུན་མོ་ནུ་ཧྥིན་
སིའི་སྲས་ཨི་སི་འུ་ཏིས་དུས་དང་རྣམ་པ་ཀུན་ཏུ་བདག་ལ་ཆགས་པའི་འདོད་སེམས་
བཅངས་ཏེ་ཚུལ་མིན་འདོད་སྤྱོད་ཀྱི་བརྙས་བརྐོ་ལན་བསྟུད་དུ་བྱས་པར་བདག་གིས་
ཇི་ལྟར་གཤེ་ཞིང་བསྡིགས་ན་ཡང་ཉན་རྣ་མེད་པ་མ་ཟད། ད་ལམ་མི་དབང་ཆེན་པོ་
རྔོན་རྒྱག་ཏུ་ཕེབས་པའི་སྐབས་སུ་རལ་གྲི་ཁུར་ཏེ་བདག་ལ་བཙན་གཡེམ་བྱེད་པར་
ཡོང་ནས་ཁོ་མོའི་འབངས་མོ་ཡང་རལ་གྲི་བཏབ་སྟེ་བསད་སོང་ཞེས་ངུ་ཤུམ་དང་
བཅས་ཏེ་སྨྲས་པ་དང༌། ཡང་དེ་མུར་རྒྱལ་པོ་ཁྱེད་ཀྱིས་བདེན་པའི་རྒྱབ་གཉེར་མ་
མཛད་ན་ཁོ་མོ་ནི་བརྙས་བཅོས་འདི་ལྟར་མྱོང་བ་ལས་རང་སྲོག་རང་གིས་གཅོད་རྒྱུ་
ཡིན་ཞེས་བརྗོད།
པེ་ཏུ་ལུན་གྱི་ངུ་སྒྲ་མཇུག་མ་འགྲིལ་གོང་བཙུན་མོ་ནུ་ཧྥིན་སིས་ཀྱང་ངུ་ངག་དིར་
དིར་དུ་རྒྱལ་པོར་ཁྲི་སྲས་ཨི་མུ་ཀྲང་ཏོའི་སྐོར་བཙུན་མོ་པེ་ཏུ་ལུན་དང་འདྲ་བའི་སྙན་ཕྲ་
བཅུག མཐའ་མཇུག་ཏུ་མོས་ཀྱང་རྒྱལ་པོར་གལ་ཏེ་ཁྱེད་ཀྱིས་བདག་ལ་དྲང་པོའི་རྒྱབ་
གཉེར་མ་མཛད་ན་གནས་ཚུལ་འདི་ཡབ་ཆེན་རྒྱལ་པོའི་སྙན་དུ་གསོལ་རྒྱུ་ཡིན་ཞེས་
བརྗོད་ནས་བཙུན་མོ་དེ་གཉིས་ཀས་རྒྱལ་པོའི་མདུན་དུ་ངུ་ཤར་དྲག་པོ་བརྒྱབ།
བཙུན་མོ་གཉིས་པོའི་ཕུང་ལ་སྦྱོར་བའི་གཡོ་སྒྱུའི་ཕྲ་མ་དེ་ཐོས་པ་ན། རྒྱལ་
པོའི་ཐུགས་ལ་དེ་ནི་བདེན་པར་ངེས་སོ་སྙམ་པས། ཐུགས་རབ་ཏུ་ཁྲོས་ཏེ་རལ་གྲི་
ཕྱུང་ནས་ཁྲི་སྲས་དེ་གཉིས་གསོད་པའི་གྲབས་བྱེད་པ་ན། རྒྱལ་པོ་བགྲེས་སོང་ཨར་
མ་ནུ་སི་ནི་རྒྱལ་པོ་ཀ་མེ་ལུ་རྔོན་ལས་འཁོར་བར་གཟིགས་པར་ཕེབས་པ་དང་སྐབས་
འཁེལ། སྐབས་དེར་ཀ་མེ་ལུ་ནི་ལག་ཏུ་རལ་གྲི་ཐོགས་ཤིང༌། ཁྲོ་བའི་རྣམ་འགྱུར་
དང་ལྡན་པ། སྣ་ནས་ཀྱང་ཁྲག་དམར་བཞུར་བ་སོགས་ཤིན་ཏུ་འཇིགས་སུ་རུང་བའི་
རྣམ་པ་དང་ལྡན་པས། རྒྱལ་པོ་བགྲེས་སོང་དེས་གནས་ཚུལ་ཅི་ཞིག་བྱུང་བ་འདྲིས་པ་
ན། ཀ་མེ་ལུས་ཁྲི་སྲས་ཨི་མུ་ཀྲང་ཏོ་དང་ཨི་སི་འུ་ཏི་གཉིས་ཀྱི་ཚུལ་མིན་གྱི་བྱེད་སྤྱོད་
རྣམས་ཚར་གཅིག་གླེང་བ་དང་ཆབས་ཅིག་ཏུ་ད་ནི་ཁོ་བོས་ཕ་བུའི་ལ་རྒྱར་མི་ལྟོས་
པར་ལྟས་ངན་སྒོ་ཁར་སྐྱེས་པའི་ཕྲུ་གུ་འདི་གཉིས་ཀྱི་མགོ་བོ་བྲེགས་ནས་ཁྲོམ་འགྲེམས་
བྱེད་རྒྱུ་ཡིན་ཞེས་བརྗོད།
        
        ཁྲི་སྲས་དང་ནོར་སྐྱོང་བློན་ཆེན།
ཕྱོགས་གཅིག་བུའི་ཞུ་ཚིག་དེ་ཐོས་པ་དང་རྒྱལ་པོ་བགྲེས་སོང་ཨར་མ་ནུ་སི་
ཡང་ཁྲི་སྲས་གཉིས་ཀྱི་སྤྱོད་ཚུལ་ལ་ཞེན་ལོག་པས་ཀ་མེ་ལུ་ལ་སྨྲས་པར། བུ་ཁྱོད་
ཀྱིས་འདི་ལྟར་བྱེད་པ་ལེགས་སོ། ། ཕྲུ་གུ་ངན་པ་དེ་གཉིས་ལ་ཨཱ་ལཱ་ཐུགས་རྗེ་ཅན་གྱི་
བཀའ་ཆད་ཕོག་པ་ཤོག ལར་རྒྱལ་པོར་གཡོ་སྦྱོར་དང་ཁྲིམས་འགལ་ལུགས་དཀྲུག་
བྱེད་མཁན་རིགས་ལ་ཨཱ་ལཱ་ཡིས་ཆད་པ་གཅོད་ངེས་རེད། འོན་ཀྱང་གནའ་མིའི་དག་
རྒྱུན་དུ་ཕུགས་ཇུས་མེད་ན་འགྱོད་པ་ཆེ། ཞེས་བརྗོད་པ་ལྟར་ཕྲུ་གུ་ངན་པ་དེ་གཉིས་
ཁྱོད་ཀྱི་ཤ་རུས་འབྲེལ་བའི་བུ་ཚར་སོང་གཤིས། ཕྱིས་ནས་ཁྱོད་ལ་སྡུག་བསྔལ་དང་
བློ་འགྱོད་མི་ཡོང་བའི་ཆེད་དུ་ཁོང་གཉིས་པོ་བློན་པོ་ཞིག་ལ་རྩིས་སྤྲོད་ཀྱིས་ཁྱོད་ཀྱི་
མཐོང་ཡུལ་དུ་མ་གྱུར་བའི་གྲོང་འདབས་ཀྱི་ས་ཞིག་ལ་ཚར་བཅད་ཚེ་ཁྲ་ཆུང་མིག་
གིས་མ་མཐོང་ན། གསལ་རིག་ཡིད་ལ་གནག་མི་འགྱུར་ཞེས་པ་ལྟར་ཡོང་ཞེས་བརྗོད།
རྒྱལ་པོ་བགྲེས་པོའི་གཏམ་དེ་ཐོས་པ་དང་ཀ་མེ་ལུས་དེ་ལྟར་བདེན་པར་སྙམ་
ནས་རལ་གྲི་ཤུབས་སུ་བཙུད་ཅིང༌། དེ་མར་མཛོད་གཉེར་ནོར་སྐྱོང་བློན་ཆེན་བོས།
བློན་ཆེན་དེ་ནི་ན་ཚོད་རྒས་ཤིང༌། ཀུན་ལ་བསྟུན་མཁས་ཆེ་བ། ལས་ཀྱི་མྱོང་བ་ཟབ་
པ་བཅས་ཀྱི་བློན་པོ་རྒན་གྲས་ཤིག་ཡིན། ཁོ་པ་རྒྱལ་པོའི་མདུན་དུ་སླེབས་པ་དང་
རྒྱལ་པོས་ཁོ་ལ་སྨྲས་པར། ཁྱོད་ཀྱིས་ཁྲི་སྲས་ཨི་མུ་ཀྲང་ཏོ་དང་ཨི་སི་འུ་ཏི་གཉིས་
བཟུང་ནས་ཤིང་སྒམ་ནང་བླུགས་ཐོག་དྲེ་འུར་བཀལ་ཏེ་གྲོང་ཁྱེར་གྱི་མཐའ་ཞིག་ཏུ་
ཁྲིད་ནས་དགུམ་པར་གྱིས་ལ། ཁོང་གཉིས་ཀྱི་ཟུངས་ཁྲག་དེ་ཤེལ་བུམ་གཉིས་ཀྱི་ནང་
བླུགས་ནས་འདིར་ཁུར་ལ་ཤོག་ཅེས་མངག་གདམ་བྱས།
བློན་པོ་དེས་རྒྱལ་པོའི་བཀའ་བཞིན་རང་གི་ལས་འགན་སྒྲུབ་ཏུ་འགྲོ་བའི་ཚེ་ཕོ་
བྲང་གི་བར་ཁྱམས་སུ་ཁྲི་སྲས་གཉིས་དང་ཕྲད། ཁྲི་སྲས་ཨི་མུ་ཀྲང་ཏོ་དང་ཨི་སི་འུ་
ཏི་གཉིས་ནི་ཡབ་རྒྱལ་པོ་རྔོན་ནས་ཕྱིར་ལོག་ཕེབས་པའི་གནས་ཚུལ་ཐོས་འཕྲལ་གོས་
རྒྱན་གཟབ་བཞེས་ཀྱིས་ཡབ་རྒྱལ་པོའི་མཇལ་ཕྱག་ཏུ་ཡོང༌། བློན་ཆེན་དེས་ཁྲི་སྲས་
གཉིས་པོ་མཐོང་འཕྲལ་ཁོང་གཉིས་པོ་བཟུང་ནས་སྨྲས་པར། བདག་ནི་རྒྱལ་པོའི་
བཀའ་དོན་སྒྲུབ་པར་ཡོང་བ་ཡིན་ན། ཁྲི་སྲས་ཁྱེད་གཉིས་པོ་རྒྱལ་པོའི་བཀའ་དང་
དུ་ལེན་ནམ་ཞེས་དྲིས་པ་ན། ཁྲི་སྲས་གཉིས་པོས་མགྲིན་གཅིག་ཏུ་ངེད་གཉིས་ཀྱིས་
ཡབ་རྒྱལ་པོའི་བཀའ་གསུང་ཅི་ནས་ཀྱང་དང་ལེན་ཞུ་ཞེས་བརྗོད།
དེ་ལྟར་བརྗོད་པས་བློན་ཆེན་གྱིས་ཁྲི་སྲས་གཉིས་པོའི་ལུས་ཐི་གུས་བསྡམས་ཏེ་
ཤིང་སྒམ་ནང་བླུགས་རྗེས་དྲེའུར་བཀལ་ནས་སོང་བ་ལས་གྲོང་ཁྱེར་གྱི་མཐར་མིའི་
འགྲོ་བ་མེད་པའི་ཡུལ་ཞིག་ཏུ་སླེབས་པ་དང་ཁྲི་སྲས་གཉིས་ཤིང་སྒམ་ནས་བཏོན།
བློན་ཆེན་ནི་མཛེས་ཤིང་ཉམས་བཟང་ལྡན་པའི་ན་གཞོན་དེ་གཉིས་པོ་མཐོང་བ་
ན་ཤ་ཚས་མི་བཟོད་པའི་སྙིང་རྗེའི་མིག་ཆུ་དབང་མེད་དུ་ཤོར། མཐར་ཁོས་གདུང་
བའི་སེམས་མནན་ཏེ་རལ་གྲི་ཕྱུང་ནས་སྨྲས་པར། ཀྱེ། ཁྲི་སྲས་གཉིས་བདག་ལ་
གསོན། བདག་ནི་ཁྱེད་གཉིས་ལ་མི་བཟོད་པའི་བྱ་བ་ནག་པོ་འདི་ལྟ་བུ་བྱེད་པའི་བློ
མེད་ཀྱང་ཁོ་བོ་ནི་རྗེ་བཙན་པོའི་བྲན་དུ་སོང་གཤིས། རྒྱལ་པོའི་བཀའ་བཞིན་ཁྱེད་
གཉིས་ཉམས་ཉེས་མི་གཏོང་ཀ་མེད་ལ་བརྟེན། བདག་ལ་ལན་པ་མེད་པས་ཅི་ནས་
ཀྱང་བཟོད་དུ་གསོལ་ཞེས་བརྗོད།
ཁྲི་སྲས་ན་རེ། ཨཱ་ལཱ་ཐུགས་རྗེ་ཅན་གྱི་བཀོད་པ་དང་དུ་ལེན་རྒྱུར་མི་འགྱོད་
པས། ཁྱོད་ཀྱིས་ངེད་གཉིས་གསོད་པ་ནི་ཁྲིམས་དང་མི་འགལ་ན། ཁྱོད་ཀྱིས་རྒྱལ་
པོའི་བཀའ་བཞིན་སྒྲུབ་པར་གྱིས་ཤིག ཅེས་བརྗོད་ནས་གཅེན་གཅུང་གཉིས་བྲལ་
བར་མི་བཟོད་པར་གཅིག་གིས་གཅིག་ལ་འཐམས་ཏེ་གསོད་པར་བསྒུགས། དེའི་ཚེ་
ན་གཅུང་པོ་ཨི་སི་འུ་ཏིས་བློན་ཆེན་གྱི་ལག་ནས་འཇུས་ཏེ་སྨྲས་པར། བགྲེས་སོང་
མཁྱེན། ཁོ་བོ་ནི་གཅེན་པོའི་སྐུ་སྲོག་གཅོད་པ་མཐོང་ན་སྡུག་བསྔལ་གྱིས་མི་བཟོད་
པས་བདག་རང་སྔོན་ལ་གསོད་ཅེས་བརྗོད་པ་དང༌། ཡང་ཨི་མུ་ཀྲང་ཏོས་ཀྱང་བློན་
ཆེན་རྒད་པོ་དེ་ལ་གཅུང་པོས་ཞུ་བ་འཐེན་པ་ཇི་བཞིན་དུ་བློན་ཆེན་མཁྱེན། གཅུང་
པོ་ནི་བདག་ལས་ན་ཚོད་ཕྲ་བས་ཁོང་གི་ལུས་བཟང་པོ་དེ་ཉམས་ཉེས་གཏོང་བའི་
ཚུལ་བདག་གིས་མཐོང་ན་ཁོ་བོ་ནི་སྡུག་བསྔལ་བཟོད་གླགས་མེད་པ་ཡོང་རྒྱུར་བརྟེན་
བདག་རང་སྔོན་ལ་གསོད། ཅེས་ཞུ་བ་འཐེན་མ་ཐག་གཅེན་གཅུང་གཉིས་བྲལ་བར་
མི་བཟོད་པས་གཅིག་གིས་གཅིག་ལ་འཐམས་ནས་ངུ་བའི་ཚེ་བློན་ཆེན་དེ་ཡང་ཡིད་
ཤིན་ཏུ་སྐྱོ་བས་སྙིང་རྗེའི་མཆི་མ་ཤོར།
ཨི་མུ་ཀྲང་ཏོ་དང་ཨི་སི་འུ་ཏི་གཅེན་གཅུང་གཉིས་པོ་ཕན་ཚུན་བྲལ་བར་མི་
བཟོད་པར་གཅིག་གིས་གཅིག་ལ་ལྟ་བཞིན་དུ་སྨྲས་པར། བྱ་བ་ནག་པོ་འདི་ནི་ངེད་
གཉིས་པོའི་མ་ཡུམ་གཡེམ་མ་ཟུང་དེས་བརྩམས་པའི་ལས་ཤིག་རེད། དེ་ཡང་ཁྱེད་
ཀྱི་སྐྱེད་མས་བདག་ལ་མ་ཉེས་ཁག་གཡོགས་དང་། བདག་གི་སྐྱེད་མས་ཀྱང་ཁྱེད་
ལ་མ་ཉེས་ཁག་གཡོགས་བྱས་ཏེ་རྒྱལ་པོའི་སྙན་དུ་ཕྲ་མ་བཅུག་པའི་འབྲས་བུ་རེད་ན།
ད་ནི་ཨཱ་ལཱའི་ཐུགས་རྗེ་གང་གནང་ལས་གཞན་གྱི་བྱ་ཐབས་གང་ཡང་མེད། བདག་
ཅག་ནི་ཨཱ་ལཱའི་སྐྱབས་འོག་ཏུ་འདུས་པས་མཐར་ཨཱ་ལཱའི་སྐུ་མདུན་དུ་འགྲོ་རྒྱུ་ལས་
མ་འདས། ཞེས་བརྗོད་མཚམས་གཅེན་གཅུང་གཉིས་ཕན་ཚུན་འཐམས་ནས་ངུས།
སྐབས་དེར་ཨི་མུ་ཀྲང་ཏོས་བློན་ཆེན་དེ་ལ་སྨྲས་པར། བགྲེས་སོང་མཁྱེན། ཁོ་བོས་
ཨཱ་ལཱའི་མཚན་བཟང་ནས་སྨྲོས་ཏེ་ཁྱོད་ལ་ཞུ་བ་འཐེན་རྒྱུར། བདག་རང་སྔོན་ལ་
བསད་དེ་ཁོ་བོའི་སེམས་ཀྱི་མེ་ལྕེ་དེ་ཁྱོད་ཀྱིས་འཇོམས་པར་མཛོད་ཅིག་ཅེས་བརྗོད་
པ་ན། ཡང་ཨི་སི་འུ་ཏིས་བདག་རང་སྔོན་ལ་གསོད་ཅེས་བརྗོད་དེ་གཉིས་ཀས་འཆི་
བ་ལ་མངོན་པར་ཕྱོགས་ནས་རང་ཉིད་སྔོན་ལ་འཆི་རྒྱུར་འཚང་ཁ་བརྒྱབ། ཨི་མུ་
ཀྲང་ཏོ་ན་རེ། ད་ནི་ངེད་གཉིས་སྐེ་མཉམ་དུ་བསྒྲིགས་ནས་ཁྱོད་ཀྱིས་རལ་གྲི་གཡུག་
ཐེངས་གཅིག་ལ་མགོ་བོ་གཉིས་དུས་གཅིག་ཏུ་ཆོད་ཅིག ཅེས་བརྗོད་དེ་གཅེན་གཅུང་
གཉིས་དཔྲལ་བ་གཏུགས་ནས་གསོད་རྒྱུར་བསྒུགས། བློན་ཆེན་གྱིས་མཆི་མ་གཏོང་
བཞིན་གཅེན་གཅུང་གཉིས་ཐི་གུས་བསྡམས་རྗེས་རལ་གྲི་ཕྱུང་ནས་སྨྲས་པར། ཨཱ་
ལཱ་ཚད་བཙུགས། ཁྲི་སྲས་མཁྱེན། ཁྱེད་གཉིས་ཀྱི་སྐུ་སྲོག་གཅོད་པའི་བྱ་བ་འདི་
ནི་བདག་བྱེད་གཏད་ཤིན་ཏུ་ཆེ་བར་གྱུར། ད་ནི་ཁྱེད་གཉིས་ལ་རེ་བའི་དོན་དང༌།
ཞལ་ཆེམས་མངག་གཏམ། སྤྲོད་རྒྱུའི་འཕྲིན་སོགས་ཡོད་ན་བདག་ལ་གསུང་བར་ཞུ་
ཞེས་བརྗོད།
ཨི་མུ་ཀྲང་ཏོ་ན་རེ། ཁྱོད་ལ་རེ་བའི་དོན་ཅི་མེད་དེ་འདས་ཁའི་ཁ་ཆེམས་ཤིག་
ཁྱོད་ལ་འཇོག ཁྱོད་ཀྱིས་རལ་གྲི་དེ་སྔོན་དུ་བདག་གི་སྐེ་ལ་བརྒྱབ་ནས་གཅུང་པོའི་
ཕུང་པོ་བདག་གི་ལུས་འོག་ཏུ་ཚུད་པ་གྱིས་ལ། ཁྱོད་ཕོ་བྲང་དུ་ལོག་རྗེས་རྒྱལ་པོས་
ངེད་གཉིས་འཆི་ཁའི་གནས་ཚུལ་བཀའ་འདྲི་མཛད་ཚེ་ཁྱོད་ཀྱིས་འདི་ལྟར་བརྗོད།
རྒྱལ་སྲས་གཉིས་པོས་ཁྱེད་ལ་གུས་ཕྱག་འབུལ། ཁྱེད་ཀྱི་ཁྲི་སྲས་གཉིས་པོས་ཉེས་པ་
བསགས་པའམ། ཡང་ན་ཁོང་གཉིས་ལ་མ་ཉེས་ཁག་གཡོགས་བྱུང་བ་གང་ཡིན་ཁྱེད་
ཀྱིས་རྟོགས་སམ། རྒྱལ་པོས་གནས་ཚུལ་ལ་བརྟག་དཔྱད་མེད་པ་དང་། བདེན་པ་
འཕེར་བའི་དཔང་རྟགས་ཁུངས་བཙན་མེད་པར་སྲས་གཉིས་ཀྱི་སྲོག་བཀུམ་པ་ཁྱེད་
ཀྱིས་རྟོགས་སམ་ཞེས་ཞུ་དགོས་པ་དང༌། ཡང་ཁྱོད་ཀྱིས་རྒྱལ་པོར། བུད་མེད་ནི་
འདྲེ་མོ་དང་ཆགས་སྒོའི་རྩ་བ་ཡིན་ལ། འཇིག་རྟེན་ཐོག་གི་གནོད་འཚེ་དང་བར་ཆད་
ཐམས་ཅད་བུད་མེད་ལས་བྱུང་བ་ཡིན་ཞེས་ཞུ་དགོས། གོང་གསལ་མངག་གཏམ་
རྣམས་ཁྱེད་ཀྱིས་རྒྱལ་པོའི་སྙན་དུ་ཅི་ནས་ཀྱང་འཁྱོལ་བ་བྱེད་ཐུབ་པ་ངེད་གཉིས་
ལ་ཁས་ལེན་བྱེད་དགོས་ཞེས་མངག་ཆ་ནན་ཏུར་དུ་བྱས་མཐར་སླར་ཡང་སྨྲས་པར།
ཁྱོད་ཀྱིས་ངེད་གསོད་པ་ལ་ངང་ཙམ་གྱིས། ངེད་གཅེན་གཅུང་གཉིས་འཕྲོས་གཏམ་
ཚིག་འགའ་བྱེད་དུ་བཅུག་ཅེས་བརྗོད་མཚམས་མིག་ཆུ་འཛིར་འཛིར་དུ་ཨི་སི་འུ་ཏིར་
སྨྲས་པར། གཅུང་པོ་ཁྱེད་མིག་ཆུ་མ་གཏོང༌། དུས་ད་ལྟ་སེམས་སྡུག་བྱས་པས་ཅི་
ཕན། གནའ་བོའི་རྒྱལ་བློན་རྣམས་ལ་ཡང་གནས་ཚུལ་འདི་འདྲ་བྱུང་ཡོད་ལ། མཐོ་
གསེར་ཁྲིའི་སྟེང་གི་རྒྱལ་པོ་ནས་དམའ་སྲང་མདོའི་སྤྲང་པོ་ཐམས་ཅད་ལམ་འདི་ལ་
འགྲོ་མི་དགོས་པ་གཅིག་ཀྱང་མེད་ཅེས་བརྗོད།
ཁྲི་སྲས་ཀྱི་གཏམ་དེ་ཐོས་པ་དང་བློན་ཆེན་སེམས་པ་ཤིན་ཏུ་སྐྱོ་ནས་མིད་པ་
འཆུས་ཏེ་སྨྲ་བའི་ངག་ཀྱང་འགག མཆི་མས་གདོང་པ་ཁེབས་ཤིང་སྨ་ར་ཐམས་ཅད་
མིག་ཆུས་བརླན། ཁོས་མི་འདོད་བཞིན་དུ་རལ་གྲི་འཕྱར་ནས་ཁྲི་སྲས་དེ་གཉིས་ཀྱི་
མགུལ་ལ་རྡེག་པར་གཟས་པ་ན། གློ་བུར་དུ་ཁོའི་སྟོང་ཐང་རྟ་མཆོག་དེ་དོན་མེད་
དུ་འདྲོགས་ནས་ནགས་ཁྲོད་དུ་རྒྱུག་སོང་བ་ན། བློན་ཆེན་ནི་རང་གི་རྟ་མཆོག་
བརླག་པར་དོགས་ནས་ལག་གི་རལ་གྲི་དེ་ཡང་རང་སར་བསྐྱུར་ཏེ་དེའི་རྗེས་སུ་རྒྱུག
རྟ་མཆོག་དེ་ནི་འཚེར་སྐད་དང་བཅས་ཏེ་འདྲོགས་རྒྱུག་སོང་བས་དེ་རྒྱུག་པའི་ཤུལ་
དུ་ས་གཞི་ཐཐམས་ཅད་རྡུལ་འཚུབ་ལང་ལོང་དུ་འཕྱུར། བློན་ཆེན་དེ་རྟ་ཕོའི་རྗེས་སུ་
རྒྱུག་འགྲོ་བའི་སྐབས་གློ་བུར་དུ་ནགས་ཁྲོད་ནས་མིག་ནས་མེ་སྟག་ཆེམ་ཆེམ་དུ་འཕྲོ་
བའི་སེང་གེ་འཇིགས་སུ་རུང་བ་ཞིག་ཐོན། གཅན་གཟན་གཏུམ་པོ་དེས་མཆེ་སྡེར་
གཙིགས་ཏེ་ཁོའི་གདོང་དུ་མཆོངས་ཡོང་བ་ན། བློན་ཆེན་ནི་བྲོས་པའི་ལམ་ཡང་མ་
རྙེད་པས་ཨཱ་ལཱར་གསོལ་བ་བཏབ་ནས་སྡོད་པ་ལས་གཞན་གྱི་བྱ་ཐབས་མ་རྙེད། ཁོའི་
སེམས་སུ་དེ་ནི་ཁྲི་སྲས་ཨི་མུ་ཀྲང་ཏོ་དང་ཨི་སི་འུ་ཏི་གཉིས་ལ་ལས་ངན་པའི་སྦྱོར་བ་
བྱས་པས་ལན་ནོ། །ལར་བྱ་བ་འདི་ནི་ཐོག་མ་ཉིད་ནས་ཉེས་སོང་སྙམ།
དེའི་ཚེ་ན་ཁྲི་སྲས་ཨི་མུ་ཀྲང་ཏོ་དང་ཨི་སི་འུ་ཏི་གཉིས་མེ་ལྟར་ཚ་བའི་ཉི་མའི་
འོག་་ཏུ་བཞག་ཡོད་པས། ཁོང་གཉིས་ཁ་སྐོམ་ཞིང་ལུས་པོ་འཚིག་པའི་སྡུག་བསྔལ་
བཟོད་གླགས་མེད་པ་བྱུང་བས་འཁུན་པའི་ངག་གིས་ཇི་ལྟར་བོས་ཀྱང་མི་ཡི་འགྲོ་བ་
མེད་པའི་ལུང་སྟོང་འདི་ལྟ་བུར་ཁོང་གཉིས་ལ་སྐོམ་གསོས་སྐྱེམས་ཆུ་སྦྱིན་མཁན་ག་
ལ་ཡོང་བས་གཉིས་ཀ་ཡིད་ཐང་ཆད། ཨི་མུ་ཀྲང་ཏོ་ན་རེ། སྡུག་འདི་འདྲ་མྱོང་བ་
ལས་ངེད་གཉིས་སྔ་ས་ནས་བསད་ཡོད་ན་ཡང་དགའ་བ། བློན་ཆེན་གྱིས་ངེད་གཉིས་
འདིར་བསྡམས་ནས་བཞག་སྟེ་ཁོང་རང་གར་སོང་ཆ་མེད་དུ་སོང་། ད་ནི་སྡུག་འདི་
འདྲ་མྱོང་བ་ལས་བློན་ཆེན་གང་མགྱོགས་འདིར་ཡོང་ནས་ངེད་གཉིས་བསད་ནའང་
དགའ་བ་ཞེས་བརྗོད། ཨི་སི་འུ་ཏི་ན་རེ། གཅེན་པོ་ཁྱེད་ཅུང་ཟད་བཟོད་པར་
མཛོད། ཨཱ་ལཱ་ཐུགས་རྗེ་ཅན་གྱིས་ངེད་གཉིས་སྐྱོབས་ངེས་རེད། རྟ་ཕོ་འདྲོགས་ནས་
བྲོས་སོང་བ་དེ་ནི་ངེད་གཉིས་ལ་ཨཱ་ལཱའི་ཐུགས་རྗེས་གཟིགས་པ་རེད། ཅེས་བརྗོད་
ནས་ལུས་ཕར་སྤྲུགས་ཚུར་སྤྲུགས་བྱས་པས་ལག་གཉིས་བཅིངས་པ་ལས་གྲོལ་སོང་
བ་ན། དེ་མར་ས་ལས་ལངས་ཏེ་གཅེན་པོའི་ལུས་ཀྱི་ཐི་གུ་ཡང་བཀྲོལ་རྗེས་ས་ཐོག་
གི་རལ་གྲི་བསྒྲུགས་ནས་སྨྲས་པར། ངེད་གཉིས་གནས་འདི་ལས་གཞན་དུ་མི་འགྲོ་།
བར་གནས་ཚུལ་ཅི་ཞིག་བྱུང་མིན་ལེགས་པར་དཔྱད་དགོས། ཞེས་བརྗོད་ནས་གཅེན་
གཅུང་གཉིས་ནགས་གསེབ་ཏུ་བློན་ཆེན་འཚོལ་བར་བསྐྱོད་པ་ན། ཨི་མུ་ཀྲང་ཏོ་ན་
རེ། བློན་ཆེན་དང་ཁོང་གི་རྟ་ཕོ་གཉིས་ནགས་གསེབ་འདི་ལས་གཞན་དུ་འགྲོ་མི་
སྲིད་ཅེས་བརྗོད་པས། ཨི་སི་འུ་ཏིས་གཅེན་པོ་ཁྱེད་འདིར་བསྒུགས་ནས་བཞུགས།
བདག་གིས་ནགས་ཁྲོད་དུ་འཚོལ་བར་འགྲོ་ཞེས་བརྗོད་པ་ན། གཅེན་པོ་ཨི་མུ་ཀྲང་
ཏོ་ན་རེ། བདག་གི་ཁྱོད་གཅིག་པུར་གཏོང་མི་ཕོད། འགྲོ་བསམས་ན་ངེད་གཉིས་
མཉམ་དུ་འགྲོ། ངེད་སྤུན་གཉིས་ཤི་ན་མཉམ་ཤི་དང་། གསོན་ན་མཉམ་གསོན་བྱེད་
དགོས་པ་ཡིན་ཞེས་བརྗོད།
དེ་ནས་ཨི་མུ་ཀྲང་ཏོ་དང་ཨི་སི་འུ་ཏི་གཅེན་གཅུང་གཉིས་སོང་སོང་ནས་ནགས་
གསེབ་ཀྱི་གཏིང་དུ་སླེབས་པའི་ཚེ་བློན་ཆེན་ནི་དེ་གར་རྒྱ་ལ་ཚུད་པའི་རི་དྭགས་
བཞིན་བྲོས་པའི་ཐབས་དང་བྲལ་བས་སེང་གེ་གཏུམ་དྲག་ཅན་དེའི་མདུན་དུ་པུས་མོ་
ས་ལ་བཙུགས། ཁ་གནམ་ལ་གདངས་ནས་ཨཱ་ལཱ་ཡིས་སྲོག་སྐྱོབ་གནང་རྒྱུར་བསྒུགས་
ནས་བསྡད་ཡོད་པ་ན། ཨི་མུ་ཀྲང་ཏོས་ཐེ་ཚོམ་མེད་པར་རལ་གྲི་སེང་གེའི་སྙིང་ཁར་
བསྣུན་ཏེ་གཅན་གཟན་གཏུམ་པོ་དེ་བསྒྲལ། བློན་ཆེན་ནི་རང་ཉིད་སྲོག་ཉེན་ལས་
ཐར་བའི་དགའ་ཚོར་གྱིས་མྱུར་ཡར་ལངས་པའི་ཚེ་ཁྲི་སྲས་ཨི་མུ་ཀྲང་ཏོ་དང་ཨི་སི་འུ་
ཏི་གཉིས་རང་གི་མདུན་དུ་ཕེབས་ཡོད་པ་མཐོང་བས་དེ་མར་པུས་མོ་ས་ལ་བཙུགས་
ཏེ་སྨྲས་པར། ཨཱ་ལཱ་མཁྱེན་ནོ། །ཁོ་བོས་ཁྲི་སྲས་ཁྱེད་གཉིས་གསོད་པར་བྱེད་པ་ནི་
ཤིན་ཏུ་མི་རིགས་ལ་སྐྱེ་བོ་གཞན་གྱིས་ཁྱོད་གཉིས་ཉམས་ཉེས་གཏོང་རྩིས་བྱེད་པ་དེ་ཡང་
གཏན་ནས་མི་རིགས་སོ། །ད་ནི་ཁོ་བོས་རང་གི་སྲོག་ལ་ཐུག་ཀྱང་ཁྱེད་གཉིས་སྲུང་སྐྱོབ་
བྱ་རྒྱུ་ཡིན། ཞེས་བརྗོད་པ་དང་ཡིད་ལ་དགའ་བ་དཔག་མེད་བྱུང་བས་ཡར་ལངས་ཏེ་
ཁྲི་སྲས་གཉིས་ལ་འཐམས་ནས་ཁོང་གཉིས་ལུས་བཀྱིགས་པ་ལས་ཇི་ལྟར་ཐར་ཚུལ་དང་
ནགས་ཀྱི་དབུས་སུ་ཇི་ལྟར་སླེབས་ཚུལ་རྣམས་དྲིས། ཁྲི་སྲས་ཀྱིས་ཁོང་གཉིས་སྐོམས་པའི་
གདུང་བ་མི་བཟོད་པར་ལུས་སྤྲུགས་པས་ཐི་གུ་གྲོལ་ཏེ་ནགས་སུ་ཞུགས་ཚུལ་སོགས་ཞིབ་
པར་གླེང་བ་ན། བློན་ཆེན་གྱི་སེམས་ལ་གཡོ་འགུལ་ཆེན་པོ་ཐེབས་པས་ཁྲི་སྲས་གཉིས་
དང་མཉམ་དུ་ནགས་ནས་ཐོན།། སྐབས་དེར་ཁྲི་སྲས་ཀྱིས་ད་ནི་བགྲེས་སོང་ཁྱེད་ཀྱིས་
ཡབ་རྒྱལ་པོའི་བཀའ་བཞིན་སྒྲུབ་པར་གྱིས་ཤིག་ཅེས་བརྗོད།
བློན་ཆེན་ན་རེ། བདག་གིས་ཁྱེད་གཉིས་བཀྲོངས་ན་ཅི་ལ་འགྲིག འོན་ཀྱང་
ཁོ་བོས་ཁྱེད་གཉིས་ཀྲོངས་པའི་དཔང་རྟགས་སུ་ཁྱེད་གཉིས་ཀྱི་ན་བཟའ་དང༌། ཤེལ་
དམ་ནང་སེང་གེའི་ཁྲག་བླུགས་ནས་རྒྱལ་པོར་སྤྱན་བསྟར་ཞུ་རྒྱུར་ཁུར་དགོས་པ་ཡིན།
ཞེས་བརྗོད་མཚམས་ཁོས་ཁྲི་སྲས་གཉིས་ཀྱི་ན་བཟའ་བཤུས་རྗེས་ད་ནི་ཁྱེད་གཉིས་
གང་དུ་ཕེབས་ནའང་འགྲིག འཛམ་བུའི་གླིང་འདི་རྒྱ་ཆེ་བས་ཁྱེད་གཉིས་བཞུགས་སའི་
གནས་ཤིག་རག་ངེས་ཡིན། དྲང་པོར་བརྗོད་ན་ཁོ་བོ་ཡང་ཁྱེད་གཉིས་དང་འབྲལ་བར་
མི་བཟོད། ཅེས་བརྗོད་ནས་ཁོང་གསུམ་ཀ་ཕན་ཚུན་བྲལ་དུ་མི་བཟོད་པར་གདུང་བའི་
མཆི་མ་ལྷུང་ལྷུང་དུ་ཟགས། དེ་ནས་བློན་ཆེན་གྱིས་ཁྲི་སྲས་ཟུང་གི་ན་བཟའ་བཤུས་ནས་
འབོག་ཏུ་བསྒྲིལ་བ་དང་རང་གི་གོས་ཕུད་དེ་ཁྲི་སྲས་གཉིས་ལ་གཡོགས།
དེ་མུར་སེང་གེའི་ལུས་ཀྱི་ཁྲག་ཤེལ་གྱི་དམ་བེ་གཉིས་སུ་བླུགས་རྗེས་ཡིད་སྐྱོ་བའི་
མཆི་མ་གཏོང་བཞིན་ཁྲི་སྲས་གཉིས་དང་ཞལ་གྱེས་ཞུས། བློན་ཆེན་གྱིས་ལམ་བར་
ཀ་ཀོར་མེད་པར་མྱུར་སྟབས་ཀྱིས་བསྐྱོད་ནས་ཕོ་བྲང་དུ་སླེབས་པ་དང་རྒྱལ་པོའི་སྐུ་
མདུན་དུ་མཇལ་བཅར་གྱི་པུས་མོའི་ལྷ་ང་ས་ལ་བཙུགས་ཏེ་ས་ཐོག་ཏུ་འོ་སྦྱར། བློན་
ཆེན་ནི་སེང་གེའི་འཇིགས་པས་སྐྲག་སྟེ་གདོང་པ་ནས་ཐལ་བ་འཕྱུར་བའི་ཚུལ་དེ་རྒྱལ་
པོས་གཟིགས་པ་ན། དེ་ནི་ཁྲི་སྲས་གཉིས་པོའི་སྲོག་གཅོད་པའི་སྐབས་སུ་ཐོན་པའི་
ངང་ཚུལ་ཡིན་པར་སྙམ་ནས་ཡིད་ལ་དགའ་སྤྲོ་བརྟས་ཤིང་ཁྱོད་ཀྱི་ལས་འགན་འགྲུབ་
བམ་ཞེས་དྲིས།
བློན་ཆེན་ན་རེ། ཀྱེ། རྒྱལ་པོ་མི་དབང་ཆེན་པོ་མཁྱེན། ཐམས་ཅད་རྒྱལ་པོའི་
བཀའ་བཞིན་བསྒྲུབས་ལགས། ཞེས་བརྗོད་པ་དང་ཆབས་ཅིག་ཏུ་ཟུངས་ཁྲག་ཤེལ་
དམ་གཉིས་དང་ཁྲི་སྲས་ཀྱི་ན་བཟའ་དེ་རྣམས་རྒྱལ་པོར་སྤྱན་བསྟར་ཞུས།
རྒྱལ་པོ་ན་རེ། སྐབས་དེར་གནས་ཚུལ་ཇི་འདྲ་བྱུང་སོང་ངམ། ཁོ་པ་ཚོར་
མངགས་གཏམ་འདྲ་མེད་དམ་ཞེས་དྲི་བ་མཛད།
བློན་ཆེན་ན་རེ། འཆི་ཁར་མ་རངས་པའི་གཏམ་གང་ཡང་མེད་པར་གཉིས་ཀ་
ཡིད་བདེ་མོའི་ངང་དུ་སོང་། ཁོང་གཉིས་པོས་བརྗོད་དོན་དུ། ཡབ་རྒྱལ་པོར་ཐུགས་
ཁག་མེད་པས་ཁོང་ལ་གུས་ཕྱག་འབུལ། ངེད་གཉིས་གསོད་པར་འོས་མོད། འོན་
ཀྱང་ཡབ་རྒྱལ་པོའི་སྙན་དུ་གསོལ་དགོས་པ་ཞིག་ལ་བུད་མེད་ནི་འདྲེ་མོ་དང་ཆགས་
སྒོའི་རྩ་བ་ཡིན། འཇིག་རྟེན་ཐོག་གི་གནོད་འཚེ་དང་བར་ཆད་ཐམས་ཅད་བུད་མེད་
ལས་བྱུང་བ་ཡིན་ཞེས་ཞུ་དགོས་པའི་མངག་ཆ་གནང་བྱུང་ཞེས་བརྗོད།
གཏམ་དེ་ཐོས་པ་དང་རྒྱལ་པོ་ནི་བཞིན་རས་སྨད་ཅིང་སྤྱན་གཉིས་ས་ལ་ཕབ་
ནས་འདི་སྙམ་དུ་དགོངས་པར། ཁྲི་སྲས་ཀྱི་གཏམ་ལས་ཁོང་གཉིས་ལ་མ་ཉེས་ཁག་
གཡོགས་བྱུང་བར་ངེས་སོ་སྙམ་པ་དང་ཆབས་ཅིག་ཏུ་བུད་མེད་ཀྱི་གཡོ་སྒྱུའི་བསམ་
སྦྱོར་ངན་པ་དེ་ཡང་ཐུགས་ལ་ཤར། རྒྱལ་པོས་འབོག་སྒྲིལ་བཤིགས་ནས་ཁྲི་སྲས་
གཉིས་ཀྱི་ན་བཟར་འོ་སྦྱར་ནས་བཤུམས་བཞིན་དུ་གོས་ལ་བྱིལ་བྱིལ་བྱེད་པའི་ཚེ་སྲས་
ཨི་སི་འུ་ཏིའི་གོས་ཁུག་ནས་བཙུན་མོ་པེ་ཏུ་ལུན་གྱིས་ཁོང་ལ་བཏང་བའི་ཡིག་ཆུང་
དང་དེ་དང་མཉམ་དུ་བསྒྲིལ་བའི་སྐྲ་ལོའི་ལན་བུ་དང་བཅས་པ་ཐོན་ནས་ཞིབ་པར་
ལྟ་བའི་ཚེ་ན་སྲས་ཨི་སི་འུ་ཏི་ནི་ནག་མེད་ཉེས་འགེལ་གྱིས་བསད་པ་རྟོགས། དེ་མུར་
ཨི་མུ་ཀྲང་ཏོའི་གོས་ཀྱང་བཤེར་བས་གོས་ཁུག་ནས་བཙུན་མོ་ནུ་ཧྥིན་སིས་ཁོང་ལ་
བཏང་བའི་ཡིག་ཆུང་དང་དེ་དང་མཉམ་དུ་བསྒྲིལ་བའི་སྐྲ་ལོའི་ལན་བུ་དང་བཅས་
པ་ཐོན། ཞིབ་པར་ལྟ་བའི་ཚེ་ན་སྲས་ཨི་མུ་ཀྲང་ཏོ་ཡང་ནག་མེད་ཉེས་འགེལ་གྱིས་
བསད་པ་རྟོགས། སྐབས་དེར་རྒྱལ་པོ་ནི་ཐུགས་འགྱོད་རྟས་མ་ཟིན་པ་བྱུང་བས་ཁུ་
ཚུར་དྲག་ཏུ་བརྡབས་ནས་སྨྲས་པར། བདག་གིས་ཕྲུ་གུ་གཉིས་ཉེས་མེད་དུ་བསད་
པ་ཤིན་ཏུ་འགྱོད། ཅེས་གསུངས་ཏེ་ངུ་ངག་དིར་དིར་དུ་ཁྲི་སྲས་ཀྱི་མཚན་ནས་འབོད་
བཞིན་རང་ངོ་རང་གིས་བྲང་དེ་འགྱོད་གདུང་གི་སྨྲེ་སྔགས་དྲག་པོ་བཏོན། དེ་རྗེས་
རྒྱལ་པོས་ཡུལ་གྱི་ལག་ཤེས་པ་བསྐོངས་ནས་ཕོ་བྲང་ནང་ཁྲི་སྲས་གཉིས་ཀྱི་སྐུ་པུར་
གསར་བཞེངས་ཀྱིས་ཨི་མོ་ཀྲང་ཏོ་དང་ཨི་སི་འུ་ཏི་གཉིས་ཀྱི་མཚན་བརྐོས་ཐོག དེར་
མྱ་ངན་ཁང་ཞེས་པའི་མིང་བཏགས། དུས་དེ་ནས་བཟུང་རྒྱལ་པོ་ནི་རྒྱལ་གཞིས་སྲིད་
དབང་དང་བཙུན་མོ་བཅས་པ་ཐམས་ཅད་བློས་གཏོང་གིས་ཉིན་མཚན་ཀུན་ཏུ་མྱ་
ངན་ཁང་དེའི་ནང་བཞུགས་ནས་དུས་བདའ་བར་བྱས་སོ། །

ཨི་མུ་ཀྲང་ཏོ་དང་ཨི་སི་འུ་ཏི་གཉིས་ཡུལ་གྱར་གྱི་ལམ་དུ།

ཨི་མུ་ཀྲང་ཏོ་དང་ཨི་སི་འུ་ཏི་གཉིས་བློན་ཆེན་དང་གྱེས་རྗེས་མིའི་འགྲོ་བ་མེད་
པའི་མྱ་ངམ་ཐང་ཆེན་བརྒྱུད་འགྲུལ་གྱི་དམིགས་པ་མེད་པར་གར་སླེབས་སར་སོང་
སོང་སྟེ་སྐོམ་དུས་ཆུ་གྲང་མོ་འཐུང་བ་དང་ལྟོགས་དུས་སྔོ་ལྡུམ་དང་ཤིང་འབྲས་བཏུས་
ནས་བཟའ་བ་སོགས་ལམ་དུ་དཀའ་བ་དུ་མ་སྤྱད་དེ་ཟླ་གཅིག་ཙམ་སོང་བའི་ཚེ་ཉིན་
ཞིག་བྲག་རི་ནག་པོ་ཞིག་གི་མདུན་དུ་སླེབས། དེ་གར་ཁོང་གཉིས་པོ་ས་འཁོར་ཏེ་
གང་དུ་འགྲོ་བའི་གནས་མི་ཤེས་པས་བགྲོད་པའི་ལམ་ཞིག་ཡོད་མེད་བཙལ་བ་ན།
རི་སྐེད་ནས་འགྲོ་བའི་ལམ་ཞིག་དང་རི་རྩེར་འགྲོ་བའི་ལམ་གཉིས་ཡོད་པ་ལས་ལམ་
གང་དུ་འགྲོ་བའི་ཐེ་ཚོམ་མ་ཆོད་པར་ཡུད་ཙམ་ལུས། མཐར་གཉིས་ཀས་རི་རྩེར་འགྲོ་
བའི་ལམ་དེར་སྐྱོད་པའི་བློ་ཐག་བཅད་དེ་ཉིན་ཞག་ལྔ་ཙམ་སོང་བའི་མཐར་འགྲོ་བའི་
ལམ་དང་སླེབས་པའི་ཡུལ་མེད་གཤིས། གཅེན་གཅུང་གཉིས་ཀ་ཐག་རིང་འགྲུལ་གྱི་
མྱོང་བ་མེད་ལ་ད་ཆ་སྔོ་ལྡུམ་གྱིས་ཁེངས་པའི་ཐང་སྟོང་ཞིག་ཏུ་ལུས་པས་ན་ངལ་
བས་དུབ་ཅིང་རེ་ཐག་ཀྱང་ཆད། ད་དུང་སོང་ན་བགྲོད་པའི་ལམ་མེད་པས་ད་ནི་
ལྟག་ལོག་བརྒྱབ་སྟེ་ལམ་གཞན་དེ་ལ་སོང་ན་ལེགས་པར་སྙམ་ནས་ཉིན་ཞག་གཅིག་
ཙམ་སོང་མཚམས་ཨི་སི་འུ་ཏི་ངལ་དུབ་ཀྱིས་ཆད་ནས་སྨྲས་པར། གཅེན་པོ་མཁྱེན།
བདག་ནི་ངལ་བས་འགྲོ་ཐུབ་ཐབས་མི་འདུག་ཅེས་བརྗོད་པ་ན། ཨི་མོ་ཀྲང་ཏོ་ན་རེ།
གཅུང་པོ་ཁྱོད་སྡུག་རུས་གྱིས་དང་ཨཱ་ལཱས་བདག་ཚོ་སྐྱོབ་པར་མཛད་ཡོང་ཞེས་བརྗོད་
པས། གཅེན་གཅུང་གཉིས་སྡུག་རུས་ཆེན་པོས་མུ་མཐུད་མུན་མ་རུབ་བར་དུ་བསྐྱོད་
པ་ན་ཨི་སི་འུ་ཏི་ལམ་དུ་མ་འཁྱོལ་བར་ས་ཐོག་ཏུ་འགྱེལ། ཁོས་མིག་ཆུ་གཏོང་བཞིན་
དུ་སྨྲས་པར། གཅེན་པོ་མཁྱེན། ད་ནི་བདག་ལམ་དུ་འཁྱོལ་ཐབས་བྲལ་སོང་ཞེས་
བརྗོད། དེ་ནས་ཨི་མུ་ཀྲང་ཏོས་གཅུང་པོ་རྒྱབ་ཏུ་ཁུར་ནས་འགྲོ་བཞིན་སྡོད་བཞིན་
ནམ་མ་ལངས་བར་དུ་བསྐྱོད། མཐར་ས་འབུར་པོ་ཞིག་ཏུ་སླེབས་པ་ན་དེ་གར་ཆུ་
མིག་དང་འབྲས་བུའི་ཚོགས་ཀྱིས་དུད་པའི་རྩི་ཤིང་གིས་ཁེངས་ནས་ཡོད་པས། ཁོང་
གཉིས་ཀ་རང་གི་འདྲེན་བྱེད་ཟུང་ལ་ཡང་ཡིད་མ་ཆེས་པ་ལྟ་བུའི་ཡ་མཚན་དང་སྤྲོ་
བ་ཅིག་ཅར་དུ་འཕེལ་ཞིང་། དེ་མར་ཆུ་འཐུང་བ་དང་ཤིང་འབྲས་བཏུས་ནས་གྲོད་
པ་འགྲང་ངེས་ཤིག་བཟས།
ཨི་མུ་ཀྲང་ཏོ་དང་ཨི་སི་འུ་ཏི་གཉིས་ནི་དེ་གའི་ཆུ་མིག་དང་ཤིང་འབྲས་ལ་ཞེན་
པའི་ཁར་ཨི་སི་འུ་ཏིའི་རྐང་པ་ཡང་སྐྲངས་ནས་འགྲོ་སྐྱོད་དཀའ་བས། གཅེན་གཅུང་
གཉིས་དེ་གར་ཞག་གསུམ་ངལ་གསོས་རྗེས་སླར་ཡང་འགྲོ་བའི་ལམ་དུ་ཞུགས། དེ་
ནས་ཉིན་ཞག་འགའ་ཤས་བསྟུད་མར་བསྐྱོད་པས་ཁོང་གཉིས་ཀ་ངལ་བས་དུབ་ཅིང་།
བཀྲེས་སྐོམ་གྱིས་མནར་ནས་དབུགས་ཀྱི་རྒྱུ་བ་ཆད་ལ་ཉེ་བའི་མཚམས་སུ་གློ་བུར་དུ་
གྲོང་ཁྱེར་ཞིག་མཐོང་བ་ན། ཁོང་གཉིས་པོ་ཤིན་ཏུ་དགའ་བར་གྱུར་ནས་ངལ་དུབ་
ཀྱང་ནམ་མཁའི་འཇའ་ལྟར་ཡལ་ཞིང་། བློ་སྟོབས་ཀྱང་རབ་ཏུ་འཕེལ་ནས་གྲོང་ཁྱེར་
དང་ཉེ་བའི་སར་བསྐྱོད། ཨི་མུ་ཀྲང་ཏོས་དགའ་སྤྲོའི་རྣམ་པ་དང་བཅས་ཏེ་སྨྲས་པར།
གཅུང་པོ་ཁྱོད་འདིར་ཡུད་ཙམ་བསྒུགས་ནས་སྡོད། བདག་གིས་གྲོང་ཁྱེར་ནང་སོང་
ནས་ཡུལ་དེ་གང་ཡིན་པ་དང་། རྒྱལ་ཁབ་གང་གི་ས་ཡིན་པ་འདྲི་ལ་འགྲོ། ཡུལ་འདི་
གང་ཡིན་པ་ཤེས་ན་ངེད་གཉིས་ཡུལ་གྱར་ནས་ལ་ཀླུང་མང་པོ་བརྒལ་ཏེ་ད་ཆ་ཡུལ་
གང་དུ་སླེབས་པ་རྟོགས་ཐུབ། སྔོན་དུ་ངེད་གཉིས་པོ་རི་རྩེར་འགྲོ་བའི་ལམ་དེར་སོང་
ཡོད་ན་ལོ་ཡི་ཉག་མ་གཅིག་སོང་ཡང་འདིར་སླེབས་ག་ལ་ཐུབ། ད་ནི་ཨཱ་ལཱའི་བཀའ་
དྲིན་གྱིས་ངེད་གཉིས་མིའི་འགྲོ་བ་གནས་པའི་ཡུལ་འདིར་བདེ་འབྱོར་ཐུབ་པ་ལེགས་
སོ་ཞེས་བརྗོད།
ཨི་སི་འུ་ཏི་ན་རེ། ཨཱ་ལཱ་ཚད་བཙུགས། ཁོ་བོ་ནི་གཅེན་པོ་ཁྱེད་ཀྱི་ཚབ་མ་ལྟ་
བུར་སོང་གཤིས། གྲོང་ཁྱེར་དུ་བདག་གིས་ལྟ་བར་འགྲོ། ལར་ཁོ་བོ་གཅིག་པུ་ས་
འདིར་བཞག་ནས་གཅེན་པོ་ཁྱེད་ཁོ་བོའི་མིག་མདུན་དུ་མེད་ན་ཁོ་བོ་བློ་བདེ་བག་
ཕེབས་མི་ཡོང་བར་ཡིད་ལ་སྡུག་བསྔལ་གྱི་མུན་པ་འཁྲིག་ངེས་རེད་ཅེས་བརྗོད།
ཨི་མོ་ཀྲང་ཏོ་ན་རེ། དེ་ལྟར་ལགས་ན་ཁྱོད་སོང་ནས་ཀ་ཀོར་མེད་པར་མགྱོགས་
པོ་ལོག་ཤོག་ཅེས་བརྗོད།

ཨི་སི་འུ་ཏི་དང་མེ་དད་ཆོས་པ།

ཨི་སི་འུ་ཏི་རང་གི་གཅེན་པོ་དང་གྱེས་ཏེ་ལག་དངུལ་ཁུར་ནས་རི་གཤམ་དུ་
བབས་ཏེ་གྲོང་ཁྱེར་ནང་བསྐྱོད། ཁོ་སྲང་ལམ་དོག་མོ་ཞིག་བརྒྱུད་ནས་འགྲོ་བའི་ཚེ་
ན་རྒད་པོ་སྨ་ར་ཐམས་ཅད་ཟིང་ཞིང་བྲང་ཁེབས་པ། ལག་ཏུ་འཁར་བ་ཐོགས་པ།
ལུས་གོས་བཟང་ལ་སྤྱི་བོར་ལ་ཐོད་དམར་པོ་དཀྲིས་པ་ཞིག་ཕྲད། རྒད་པོ་དེའི་ཆས་
གོས་ལ་ཁོ་པ་ཡ་མཚན་ཆེན་པོ་བྱུང་བས་དེའི་སར་སོང་ནས་སྨྲས་པར། བགྲེས་སོང་
མཁྱེན། ཁྲོམ་རར་ཇི་ལྟར་འགྲོ་ཞེས་དྲིས་པ་ན། རྒད་པོ་དེས་འཛུམ་དམུལ་དམུལ་དུ་
ཁྱོད་ཡུལ་གཞན་ནས་ཡོང་བའི་འགྲུལ་པ་ཡིན་ནམ་ཞེས་དྲིས་པ་ན། ཨི་སི་འུ་ཏིས་དེ་
རང་ཡིན་ཞེས་བརྗོད།
རྒད་པོ་ན་རེ། ཁྱོད་ཡུལ་ཕྱོགས་གཞན་ནས་འདིར་འོང་བ་ཡིན་ན་ངེད་ཚོར་
སེམས་གསོ་བྱེད་དགོས་པ་ཡིན། ལར་ཁྱོད་ཁྲོམ་ར་འདྲི་དོན་ཅི་ཡིན་ཞེས་བརྗོད།
ཨི་སི་འུ་ཏི་ན་རེ། བགྲེས་སོང་མཁྱེན། བདག་གི་གཅེན་པོ་ཕ་གིའི་རི་སྟེང་དུ་
བསྒུགས་ནས་བསྡད་ཡོད། ངེད་ཚོ་ཐག་རིང་ནས་ཡོང་བའི་འགྲུལ་པ་ཡིན། རང་
ཡུལ་ནས་ཐོན་ཏེ་ཟླ་བ་གསུམ་ཙམ་སོང་བས་ཁྲོམ་རར་ཟས་རིགས་ཉོ་བར་འགྲོ་
དགོས་པ་ཡིན་ཞེས་བརྗོད།
རྒད་པོ་ན་རེ། ལེགས་སོ་ལེགས་སོ། །བདག་གིས་ཁྱོད་ལ་བཀྲ་ཤིས་པའི་གཏམ་
ཞིག་ཤོད། དེ་རིང་བདག་གི་ཁྱིམ་དུ་སྟོན་མོ་བཤམས་ནས་མགྲོན་པོ་མང་པོ་གདན་
འདྲེན་པ་ཡིན་པས་ཞིམ་པོའི་ཟས་རིགས་སྣ་ཚོགས་ཡོད་ན་ཁྱོད་ཀྱང་ཁོ་བོ་མཉམ་དུ་
འགྲོ་འམ་ཅི། བདག་གི་ཁྱིམ་དུ་སླེབས་ན་ཁྱོད་ལ་གང་དགོས་པ་བདག་གི་སྦྱིན་ལ་
གྲོང་ནང་གི་གནས་ཚུལ་ཡང་ཁྱོད་ལ་ཤོད། ཨཱ་ལཱའི་ཐུགས་རྗེས་མི་གཞན་མ་ཐུག་
སྔོན་ལ་ངེད་གཉིས་ཕྲད་པ་དེ་ནི་ཁྱོད་ཀྱི་བསོད་ནམས་རེད་ཅེས་བརྗོད།
ཨི་སི་འུ་ཏི་ན་རེ། ཁོ་བོ་ཁྱེད་དང་མཉམ་དུ་འགྲོ། འོན་ཀྱང་གཅེན་པོས་བདག་
བསྒུགས་ནས་བསྡད་ཡོད་པས་འགོར་འགྱངས་བྱེད་མི་རུང་ཞེས་བརྗོད།
རྒད་པོ་དེས་བྱམས་བརྩེའི་འཛུམ་དང་བཅས་ཏེ་ཨི་སི་འུ་ཏིའི་ལག་ནས་བཟུང་
སྟེ་སྲང་དབྲག་དོག་མོ་ཞིག་ཏུ་འཛུལ་ནས་འགྲོ་བའི་སྐབས་ཨཱ་ལཱའི་ཐུགས་རྗེས་ཁྱོད་
འཇིག་པ་ལས་གྲོལ་བ་རེད་ཅེས་བརྗོད། སྲང་དབྲག་དེ་བརྒྱུད་ནས་སོང་སྟེ་མཐར་
ཁང་ཁྱིམ་ཆེན་པོ་ཞིག་གི་ནང་དུ་སླེབས། ཁང་ཁྱིམ་དེའི་དབུས་ཀྱི་ཁང་བུའི་ནང་མེ་
ལྕེ་དྲག་པོ་ལྷབ་ལྷུབ་ཏུ་འབར་ཞིང་། ལོ་རྒན་དྲུག་ཅུ་ཟིན་པའི་རྒད་པོ་བཞིས་མེ་ལྕེ་
དེ་ལ་བསྐོར་ནས་མཆོད་པ་བྱེད་བཞིན་ཡོད། ཚུལ་དེ་མཐོང་བས་ཨི་སི་འུ་ཏི་སྐྲག་
ནས་ལུས་ཐམས་ཅད་ཕྲུག་ཕྲུག་ཏུ་འདར། སྐབས་དེར་རྒད་པོ་དེས་མེ་དད་ཆོས་
གྲོགས་ཚོ། དེ་རིང་ནི་འདི་འདྲའི་བཀྲ་ཤིས་པ་ཨང༌། ཞེས་བརྗོད་པ་དང་དེ་མུར་
ཡན་ཙེ་པང་ཞེས་བོས་སོང་བས་དེ་མར་སྣ་ལེབ་ཅིང་། མདོག་ཉེས་པ། གཟུགས་ཆེ་
ཞིང་འཇིགས་སུ་རུང་བའི་བྲན་གཡོག་ནག་པོ་ཞིག་ཐོན་བྱུང་བ་དེས་རྒན་པོའི་ངག་
བཀོད་ལྟར་ཨི་སི་འུ་ཏིའི་ལུས་པོ་འགུལ་མི་ཐུབ་པ་ཞིག་བསྡམས། དེ་ནས་རྒད་པོ་
དེས་ཨི་སི་འུ་ཏི་བཙོན་དོང་དུ་བཅུག་སྟེ་བཙོན་སྲུང་བྲན་མོར་ཉིན་མཚན་སྦྲེལ་ཏེ་
མནར་གཅོད་གཏོང་དགོས་པའི་བཀོད་པ་བཏང་། རྒད་པོ་གཞན་དེ་རྣམས་ཡིད་
ཚིམས་པའི་རྣམ་འགྱུར་དང་བཅས་ཏེ་སྨྲས་པར། ལེགས་སོ་ལེགས་སོ། །དུས་ཆེན་གྱི་
ཉིན་མོ་སྐྱེ་བོ་དེ་རི་ལ་ཁྲིད་ནས་སྲོག་བཅད་དེ་མེ་མཆོད་འབུལ་དགོས་ཞེས་བརྗོད།
བྲན་གཡོག་ནག་པོ་དེས་རང་གི་བདག་པོའི་ངག་བཞིན་ཨི་སི་འུ་ཏི་བཙོན་དོང་
དུ་བསྐྱལ་ནས་བཙོན་སྲུང་བྲན་མོ་དེར་རྩིས་སྤྲད། བྲན་མོ་དེས་ཨི་སི་འུ་ཏིར་ཡ་ང་
བའི་མནར་གཅོད་དྲག་པོ་བཏང་སྟེ་ཁོ་པ་དྲན་མེད་དུ་སོང་མཚམས་ད་གཟོད་བརྡུང་
མཚམས་བཞག་ནས་བག་ཟན་སྐམ་པོ་གཅིག་དང་ཚྭ་ཆུ་ཕོར་པ་གང་ཁོའི་འགྲམ་དུ་
བསྐྱལ་རྗེས་བྲན་མོ་དེ་སྒྲོབ་ཉམས་དང་བཅས་ཏེ་ཐོན། མཚན་མོའི་ནམ་ཕྱེད་ཙམ་ལ་
ཨི་སི་འུ་ཏི་དྲན་པ་གསོས་པའི་ཚེ་རང་ཉིད་ས་ལ་འགྱེལ་ནས་དབུགས་ཀྱི་རྒྱུ་བ་ཆད་
ཉེར་ཡོད་པ་དང་། ལུས་པོ་ཐམས་ཅད་བརྡུངས་པའི་རྨ་ཡིས་ཁེངས་ཤིང་། རྨ་ཁ་
ནས་ཁྲག་ཀྱང་ཉིལ་ཉིལ་དུ་བཞུར་བ་མ་ཟད། བཟོད་པར་དཀའ་བའི་ན་ཟུག་གིས་
འགུལ་བར་ཡང་རྔོ་མི་ཐོགས་པས། སྔར་ཕོ་བྲང་ནང་འབྱོར་ཚོགས་རྒྱས་སྤྲོས་ཀྱི་
ལོངས་སྤྱོད་དང་ད་ཆ་ཡུལ་གྱར་ཏེ་བཙོན་མུན་དུ་ལྷུངས་ནས་མནར་གཅོད་འདི་ལྟ་
བུ་མྱོང་བའི་ཚུལ་རྣམས་ཡིད་ལ་ཤར་ནས་དབང་མེད་དུ་ངུ་ཤོར།
ཁོ་ནི་སྐབས་འགར་ངུ་བ་དང་སྐབས་འགར་ན་ཟུག་མི་བཟོད་པའི་འཁུན་སྒྲ་
སྒྲོག་བཞིན་སྡོད་པའི་ཚེ་ལག་རྐྱོང་ཞོར་ཞིག་ལ་མདུན་དུ་ཡོད་པའི་བག་ཟན་སྐམ་
པོ་དང་ཚྭ་ཆུ་ལ་ཐུག་པ་ན་ཁོས་དེ་ལག་ཏུ་བླངས་ནས་བཟའ་བཏུང་བྱས་པས་མ་ཤི་
ཙམ་བྱུང༌། དེ་ནས་ཁོས་ལུས་ས་ལ་ཕབ་ནས་ཉལ་བར་བྱས་ན་ཡང་འགུལ་མི་ཐུབ་
ལ་གཉིད་ཀྱི་སྐལ་བ་ཡང་མ་བྱུང་བར་ནམ་གསལ། དེའི་ཚེ་ན་བཙོན་སྲུང་བྲན་མོ་དེ་
བཙོན་དོང་དུ་ཡོང་ནས་ཁོའི་ལུས་གོས་བརྗེ་བའི་སྐབས་ནང་གོས་རྣམས་ཁྲག་གིས་
འཚོས་ཏེ་རྨ་ཁར་འབྱར་ནས་ཡོད་པས་གོས་བཤུ་བའི་ཚེ་ཤ་པགས་ཀྱང་ལིང་ལིང་དུ་
གོག་ནས་ན་ཟུག་མི་བཟོད་པའི་ཆོ་ངེ་དྲག་པོ་འདོན་བཞིན་དུ་སྨྲས་པར། དཀོན་
མཆོག་མཁྱེན་ནོ། །བདག་སྡུག་འདི་འདྲ་མྱོང་དགོས་པ་ཁྱེད་ཀྱི་དགོངས་པ་ཡིན་ན་ད་
དུང་དེ་བས་ཀྱང་དྲག་ཙམ་བྱུང་ན་འགྲིག་ལ། བདག་ལ་མནར་གཅོད་གཏོང་མཁན་
འདི་ལ་ཡང་ཁྱེད་ཀྱིས་ཅི་ནས་ཀྱང་འཁོན་ལན་སློག་པར་མཛོད་ཅེས་གསོལ་བ་བཏབ།
བཙོན་སྲུང་བྲན་མོ་དེས་ཡ་ང་སྙིང་རྗེའི་དྲི་མ་ཙམ་མེད་པར་ཨི་སི་འུ་ཏི་ལྕག་
ཚན་གྱིས་དྲག་ཏུ་བརྡུངས་པས་ཁོ་དྲན་མེད་དུ་སོང་བ་ན། སྔར་བཞིན་ཁོའི་མདུན་
དུ་བག་ཟན་སྐམ་པོ་གཅིག་དང་ཆུ་ཕོར་པ་གང་བཞག་རྗེས་སྒྲོབ་ཉམས་དང་བཅས་
ཏེ་ཐོན། ཨི་སི་འུ་ཏིའི་རྐང་ལག་ཏུ་ལྕགས་བརྒྱབ་ནས་བཙོན་དོང་དུ་བཅུག ལུས་
པོ་ཐམས་ཅད་བརྡུངས་པའི་རྨ་ཡིས་ཁེངས་ཤིང་ཟུངས་ཁྲག་དམར་པོ་ཉིལ་ཉིལ་དུ་
བཞུར། དུས་ཡུན་ཧ་ཅང་རིང་པོ་སོང་མཚམས་ཁོ་དྲན་པ་གསོས་ནས་ཆོ་ངེ་དང་
འཁུན་སྒྲ་དྲག་པོ་འདོན་པ་དང་ཆབས་ཅིག་ཏུ་རང་གི་གཅེན་པོ་དང་སྔར་གྱི་ཚུལ་
རྣམས་དྲན་པ་ན་ཡིད་ལ་སྐྱོ་བ་དྲག་པོ་སྐྱེས་ནས་ངུ་ཤོར།
   
   ཨི་མུ་ཀྲང་ཏོ་དང་བུད་མེད་འཁྱམ་པོ།

ཨི་མུ་ཀྲང་ཏོས་རི་སྟེང་དུ་ཉིན་གུང་བར་བསྒུགས་ཀྱང་གཅུང་པོ་ལོག་མཁན་མ་
བྱུང་བས་བློ་མི་བདེ་བར་གྱུར། ཁོའི་སེམས་སུ་ད་ལམ་གཅུང་པོ་དང་བྲལ་བའི་གདུང་
བ་བཟོད་གླགས་མེད་པ་བྱུང་བས་ན། བསམ་བཞིན་བསམ་བཞིན་ཡིད་ལ་འཇིགས་
སྣང་དང་དངངས་སྐྲག་ཆེས་ཆེར་འཕེལ་བས་ངུ་ཤོར། དེ་མར་རི་ལས་བབས་ཏེ་གྲོང་
ཁྱེར་ནང་གཅུང་པོ་འཚོལ་བར་བསྐྱོད། ཁོས་མི་ཕྲད་ཚད་ལ་གྲོང་ནང་གི་གནས་ཚུལ་
དྲིས། མི་ཚོས་ཁོ་ལ་ཡུལ་འདི་ནི་མེ་དད་ཆོས་ལུགས་ཀྱི་གྲོང་ཁྱེར་ཡིན་ཚུལ་དང་གྲོང་
ནང་གི་མི་ཕལ་མོ་ཆེ་མེ་དད་ཆོས་པ་ཡིན་ལུགས་བརྗོད། ཡང་ཁོས་ཡུལ་ཨེ་ཕུ་ནུ་སི་
གང་དུ་ཡོད་མེད་འདྲི་སྐབས་མི་རྣམས་ཀྱིས་ཁོ་ལ་ཡུལ་ཨེ་ཕུ་ནུ་སི་ནི་ས་ཐོག་ནས་
སོང་ན་ལམ་ཐག་ལོ་གཅིག་ཙམ་འགྲོ་དགོས་པ་དང་། མཚོ་ཐོག་ནས་སོང་ན་ཟླ་དྲུག་
ཙམ་འགྲོ་དགོས་པ་ཡིན། ཡུལ་དེའི་རྒྱལ་པོའི་མཚན་ལ་ཨེར་མ་ནུ་སི་ཞུ། ཁོང་གིས་
རང་གི་སྲས་མོར་ཁྲི་སྲས་ཀ་མེ་ལུ་ཙེ་མན་ཞེས་པ་གོ་མག་ཏུ་བསུས་ཡོད་པ་དེས་ད་
ལྟ་རྒྱལ་པོ་བྱེད་བཞིན་ཡོད། ཁོང་ནི་གཞུང་དྲང་ཞིང་སྤྱོད་པ་བཟང་བའི་ཡ་རབས་
ཚུལ་ལྡན་གྱི་རྒྱལ་པོ་ཞིག་རེད་ཅེས་བརྗོད།
ཨི་མུ་ཀྲང་ཏོ་ནི་རང་གི་ཡབ་རྒྱལ་པོའི་སྐོར་ཐོས་མ་ཐག་དབང་མེད་དུ་དབུགས་
རིང་ཕྱུང་ཞིང་མཆི་མ་ནར་ནར་དུ་ལྷུངས། དེ་ནས་ཁོས་ཟས་རིགས་ཕྲན་བུ་ཉོས་རྗེས་
ཁུག་ཀྱོག་ཅིག་ཏུ་བཟའ་བཏུང་བྱེད་རྩིས་ཀྱང་གཅུང་པོ་གར་སོང་མ་རྙེད་པའི་སྡུག་
བསྔལ་གྱིས་ཟས་མིད་པར་མི་འགྲོ། འོན་ཀྱང་ཁོས་ལུས་པོ་འཚོ་ཐབས་སུ་ཨ་འཐས་
ཀྱིས་ཟས་ཕྲན་བུ་སྤྱད་རྗེས་མུ་མཐུད་ཁྲོམ་གཞུང་དུ་གཅུང་པོ་འཚོལ་བར་འགྲོ་བའི་
ཚེ་ན་ལྟེས་དབང་དུ་མུ་སི་ལིམ་ཆོས་ལུགས་ལ་དད་པའི་ཚེམ་བུ་བ་ཞིག་ཕྲད། ཁོས་
ཚེམ་བུ་བའི་ཁྱིམ་དུ་སོང་ནས་རང་ལ་བྱུང་བའི་ཆགས་སྒོ་བར་ཆད་རྣམས་ཁོ་ལ་
བརྗོད་པས་ཚེམ་བུ་བ་དེ་སྙིང་རྗེ་སྐྱེས་ནས་སྨྲས་པར། གལ་ཏེ་ཁྱོད་ཀྱི་གཅུང་པོ་མེ་
དད་ཆོས་པ་ཚོའི་ལག་ཏུ་ལྷུངས་ན་ཕྲད་དཀའ་བ་ཡིན། འོན་ཀྱང་ཨཱ་ལཱའི་ཐུགས་རྗེས་
སླད་ཕྱིན་ཁྱོད་སྤུན་མཆེད་གཉིས་ཕྲད་ཐུབ་པ་ཡང་ཡོང་ཤས་ཆེ། ཁྱོད་གནས་སྐབས་
རིང་བདག་གི་ཁྱིམ་དུ་སྡོད་འདོད་པ་ཡིན་ནམ་ཞེས་དྲིས།
ཨི་མུ་ཀྲང་ཏོ་ན་རེ། འདོད་དོ་འདོད་དོ། །བདག་ནི་ཤིན་ཏུ་འདོད་དོ་ཞེས་
བརྗོད་ནས་ཚེམ་བུ་བའི་ཁྱིམ་དུ་གནས་བཅས་ཏེ་བསྡད། ཚེམ་བུ་བ་དེ་དགའ་བ་
དཔག་ཏུ་མེད་པ་བྱུང་བས་ཁོ་ལ་སེམས་གསོ་ནར་མར་བྱས་པ་དང་འབྲེལ་ཚེམ་བཟོ་
ཡང་བསླབས། རིང་པོར་མ་ཐོགས་པར་ཁོ་པས་ཚེམ་བཟོ་ལེགས་པར་ཤེས་ནས་ལྟོ་
གོས་ཕྱིད་ཐུབ་པ་བྱུང༌། ཉིན་ཞིག་ཨི་མུ་ཀྲང་ཏོ་མཚོ་འགྲམ་དུ་སོང་སྟེ་ལུས་གོས་
བཀྲུས་རྗེས་ཁྲུས་ཁང་དུ་ལུས་པོ་བཀྲུས་ཤིང་། རྐང་གོས་ཐམས་ཅད་གཙང་མར་
བརྗེས་ནས་ཁྲོམ་གཞུང་དུ་དལ་གྱིས་འགྲོ་བའི་ཚེ་ན་གཞོན་ནུ་མ་ཡིད་དུ་འོང་བ་ཞིག་
གིས་ཁོ་ལ་མཉམ་དུ་བཟའ་བཏུང་བྱེད་ལ་ཁྲིད་དགོས་ལུགས་བརྗོད་པ་ན། ཁོ་ནི་མི་
འདོད་པའི་དགག་བྱ་བྱེད་མི་ཐུབ་པའི་ཁར་ཚེམ་བུ་བའི་ཁྱིམ་དུ་ཡང་ཁྲིད་མི་ནུས་
པས་བྱེད་གཏད་དུ་གྱུར་སྟབས། ཁོས་མི་ཐོས་པའི་ཚུལ་གྱིས་མགོ་བོ་དུད་དེ་ལམ་དུ་
འགྲོ་བ་ན་གཞོན་ནུ་མ་དེས་ཁོའི་ཕྱི་བཞིན་དུ་བསྙེགས་ནས་ཁྲོམ་ལམ་མང་པོ་བརྒྱུད་
དེ་སོང་སོང་བའི་མཐར། གཞོན་ནུ་མ་དེ་ཡང་ཤུལ་རིང་བགྲོད་པའི་ངལ་བས་ཐང་
ཆད་དེ་ཁྱོད་ཀྱི་སྡོད་གནས་གང་དུ་ཡོད་དམ་ཞེས་དྲིས།
ཁོས་ད་སླེབས་གྲབས་ཡོད་ཅེས་བརྗོད་དེ་ཁང་ཁྱིམ་གྲལ་སྟར་འགྲིག་པའི་སྲང་
ལམ་ཞིག་ཏུ་འཛུལ་ཏེ་སོང་སོང་ནས་མཐར་ཐུག་པའི་ཚེ་ན་འགྲོ་བའི་ལམ་མེད་པས།
ཁོ་ནི་ཡིད་མུག་སྟེ་ད་ནི་ཨཱ་ལཱ་ཐུགས་རྗེ་ཅན་གྱི་བཀོད་པ་གང་གནང་སྒུག་རྒྱུ་ལས་
མ་འདས་སྙམ་ནས་ཕར་ལྟ་ཚུར་ལྟ་བྱས་པ་ན། སྲང་ལམ་གྱི་གཏིང་ཕུག་ན་ཁང་ཁྱིམ་
ཞིག་རྒྱལ་སྒོ་བརྒྱབ་ཅིང༌། སྒོའི་གཞོགས་གཉིས་སུ་རྡོའི་རྐུབ་སྟེགས་བསྒྲིགས་ནས་
ཡོད་པ་རིག ཁོས་རྡོ་སྟེགས་དེའི་ཐོག་ཏུ་བསྡད་པ་ན་གཞོན་ནུ་མ་དེས་ཀྱང་ཁ་སྤྲོད་
ཀྱི་རྡོ་སྟེགས་ཐོག་བསྡད་ནས་ཁྱོད་འདིར་ཅི་ཞིག་སྒུག་པ་ཡིན་ཞེས་དྲིས།
ཁོས་མིག་གཉིས་ས་ལ་ཕབ་སྟེ་ཡུད་ཙམ་བསམ་བློ་བཏང་རྗེས་མགོ་བོ་བཏེགས་
ནས་སྨྲས་པར། བདག་གི་ཁྱིམ་སྒོའི་ལྡེ་མིག་གཡོག་གིས་ཁུར་སོང་བས་དེ་བསྒུག་པ་
ཡིན། བདག་གིས་ཁོ་ལ་ཞིམ་པོའི་ཟས་དང་བཏུང་བ་གྲ་སྒྲིག་ལེགས་པར་གྱིས་ལ་ཁོ་
བོ་ཁྲུས་ཀྱི་བྱ་བ་ཟིན་མཚམས་བཟའ་བཏུང་ཚིམ་པར་བྱེད་རྒྱུ་ཡིན་ལུགས་མངག་ཆ་
བྱས་ཡོད་ཅེས་བརྗོད། ཁོའི་སེམས་སུ་སྒུག་ཡུན་རིང་པོ་བྱུང་ན་གཞོན་ནུ་མ་དེ་རང་
གི་གནས་སུ་ལོག་འགྲོ་ངེས་རེད་ན་སྐབས་དེར་ང་རང་ཡང་ཚེམ་བུ་བའི་ཁྱིམ་དུ་ལོག་
ཐུབ་པ་ཡོང་སྙམ།
གང་ཙམ་བསྒུགས་མཐར་གཞོན་ནུ་མ་དེ་སྒུག་མ་ཚུགས་པར་ངེད་གཉིས་འདིར་
ཡུན་རིང་བསྒུགས་ཀྱང་གཡོག་དེ་ད་དུང་མི་ཡོང་བ་ཅི་ཡིན། ཞེས་བརྗོད་མུར་ཡར་
ལངས་ཏེ་རྡོ་ཞིག་བསྒྲུགས་ནས་སྒོ་ལྕགས་དེ་གཅོག་པར་སོང་བ་ན། ཨི་མུ་ཀྲང་ཏོ་ན་
རེ། སྒོ་ལྕགས་གཅོག་མི་ཉན། ཡུད་ཙམ་བསྒུགས་ན་གཡོག་སླེབས་ཡོང་ཞེས་བརྗོད།
འོན་ཀྱང་གཞོན་ནུ་མ་དེས་ཁོའི་གཏམ་ལ་ཉན་རྣ་མེད་པར་ལག་གི་རྡོ་རྒྱག་ཐེངས་
གཅིག་ལ་ཁྱིམ་སྒོའི་ལྕགས་སྐོར་དུམ་བུར་སོང་བས་མོས་རྒྱལ་སྒོ་ཕྱེ། མ་རབས་ཀྱི་སྤྱོད་
ཚུལ་འདི་མཐོང་བས་ཨི་མུ་ཀྲང་ཏོ་ཡིད་མི་དགའ་བར་ཁྱོད་བརླང་པོར་སྤྱོད་པ་འདི་
འདྲ་བྱེད་པ་ཅི་ཡིན་ཞེས་བརྗོད།
གཞོན་ནུ་མ་ན་རེ། ཨ་ཙི། འདི་ནི་ཁྱོད་ཀྱི་ཁྱིམ་མ་ཡིན་ནམ།
ཨི་མུ་ཀྲང་ཏོ་ན་རེ། འདི་བདག་གི་ཁྱིམ་ཡིན་མོད། འོན་ཀྱང་ཁྱོད་ཀྱིས་ཁྱིམ་
སྒོའི་ལྕགས་སྐོར་གཅོག་དགོས་དོན་ཅི་ཡིན།
གཞོན་ནུ་མ་དེས་ཁོའི་གཏམ་ལ་ལན་བརྡ་མེད་པར་ཁང་པའི་ནང་ཤ་རེར་
འཛུལ་སོང་ན་ཡང་། ཨི་མུ་ཀྲང་ཏོ་ནི་ཁང་པའི་ནང་ཞུགས་མི་འཕོད་པར་སྒོ་འགྲམ་
དུ་བསྡད། ཁོའི་ཡིད་ལ་འཇིགས་དངངས་ཆེན་པོ་བྱུང་བས་ད་ནི་ཇི་ལྟར་བྱས་ན་
ལེགས་སམ་སྙམ་པའི་སྐབས་དེར་གཞོན་ནུ་མ་དེས་ཁྱོད་ཁྱིམ་སྦུག་ཏུ་མི་ཡོང་བ་ཅི་
ཡིན་ཞེས་དྲིས།
ཨི་མུ་ཀྲང་ཏོ་ན་རེ། བདག་གིས་ཡོང་བས་ཆོག འོན་ཀྱང་བདག་གི་གཡོག་
དེ་ད་དུང་སླེབས་མ་བྱུང་བས་བདག་གིས་ཁོ་ལ་མངག་པའི་བྱ་བ་རྣམས་བསྒྲུབས་
ཨེ་ཡོད་ཅེས་བརྗོད་པ་དང༌། སེམས་སུ་འཇིགས་སྣང་དངངས་སྐྲག་ཅིག་ཅར་དུ་
འཕེལ་བས་ལུས་འདར་ཕྲུག་ཕྲུག་ཏུ་རྒྱལ་སྒོ་འཛུལ། ཁང་པ་དེའི་ནང་དབུས་སུ་
བརྗིད་ཆགས་ཡིད་དུ་འོང་བའི་ཁྱམས་ཆེན་པོ་ཞིག་ཡོད་པ་དེའི་ཕྱོགས་བཞིར་ཁང་
བཟང་རྣམ་པར་བཀྲ་བ་བཞི་ཡོད་པ་དེ་དག་ཕན་ཚུན་སྦུག་འབྲེལ་ཞིང་། སྒྲོག་
ཙེ་རྐུབ་སྟེགས་རྣམས་དར་གོས་བཟང་པོའི་ཁེབས་ཀྱིས་བརྒྱན་པ། དཀྱིལ་དུ་ཟུར་
བརྒྱད་ལུ་མའི་རྫིང་བུས་རྣམ་པར་མཛེས་པ། མཚམས་དང་མཚམས་སུ་གཡང་ཊིའི་
སྡེར་མའི་ནང་དྲི་ཞིམ་འཐུལ་བའི་ཤིང་འབྲས་བསྒྲིགས་ནས་ཡོད་པ། གཡོན་ཕྱོགས་
སུ་བཟའ་བཏུང་ལྷོད་གླེང་བྱེད་གནས་ཡིན་པ་དེར་དཀར་ཡོལ་དང་། སྡེར་མ། ལཱ་
སྒྲོན། རྐུབ་སྟེགས་སོགས་གང་དགོས་མི་ཚང་བ་མེད་པ་བསྒྲིགས་ཡོད་པ། ཁང་པའི་
ནང་འཛིན་ཆས་གང་དགོས་ཡོད་པའི་ཐོག་གོས་སྒམ་དང་ཤེལ་སྒྲོམ་ནང་གོས་སྣ་དང་
གསེར་དངུལ་གྱི་རྒྱན་ཆ་བཀལ་ནས་ཡོད་པ། ས་ཐོག་ཏུ་རྡོ་དཀར་གཅལ་དུ་བསྒྲིགས་
པ་སོགས་བལྟས་པ་ཙམ་གྱིས་ཁྱིམ་ཚང་འབྱོར་ཆེན་ཞིག་ཏུ་མཆིས། ཚུལ་འདི་རྣམས་
མཐོང་བ་ན་ཨི་མུ་ཀྲང་ཏོ་ནི་བྱེད་གཏད་དུ་གྱུར་བས་ད་ནི་ཆག་སྒོ་བསླངས་སོང་སྙམ་
ནས་ཡིད་མུག་པས་ཨཱ་ལཱར་གསོལ་བ་འདེབས་རྒྱུ་ལས་གཞན་པའི་བྱ་ཐབས་མ་རྙེད།
གཞོན་ནུ་མ་དེའི་བློ་ནི་ཨི་མུ་ཀྲང་ཏོ་དང་ཡོངས་སུ་ཐ་དད་དུ་གྱུར་ཞིང་། མོ་ནི་
ཁང་ཁྱིམ་དེ་དང་དེའི་ནང་གི་བཀོད་པ་དང་། འཛིན་ཆས་སོགས་མཐོང་བའི་ཚེ་ན་
ཡིད་ལྷག་པར་དུ་མགུ་ནས་སྨྲས་པར། སྐུ་ཞབས་ཁྱེད་ཀྱི་གཡོག་དེས་ཁྱེད་ཀྱི་བཀའ་
མངགས་ཇི་བཞིན་ཁང་པའི་ནང་བྱི་དོར་ལེགས་པར་བྱས་ཡོད་པ་མ་ཟད། ཁ་ཟས་
བཅོས་འདུག་ལ་ཤིང་འབྲས་ཀྱང་བསྒྲིགས་ནས་བཟའ་ཆོག་ཏུ་བཞག་འདུག་པས།
བདག་ལ་བཟའ་བསོད་འདུག་གོ་ཞེས་བརྗོད། ཨི་མུ་ཀྲང་ཏོ་ནི་སེམས་ལ་འཇིགས་
སྣང་དང་དངངས་སྐྲག་གིས་གཙེས་ཤིང༌། ཡིད་རྣལ་དུ་མི་ཕབ་པས་མོའི་གཏམ་ཉོག་
ཉན་པའི་བློ་མེད་པར་བརྟེན་ཇི་བཤད་ཐོས་པར་མ་གྱུར་བས། མོ་ནི་ཡ་མཚན་ཆེས་
ཆེར་འཕེལ་ཏེ་སྐུ་ཞབས་ཁྱེད་ཅིའི་ཕྱིར་ལངས་ནས་སྡོད་པ་ཡིན་ཞེས་དྲིས།
ཨི་མུ་ཀྲང་ཏོ་ནི་བློ་མི་བདེ་བས་མི་རངས་པའི་ཁྲེལ་རྒོད་དང་བཅས་མི་འདོད་
བཞིན་དུ་གཞོན་ནུ་མ་དེའི་འགྲམ་དུ་བསྡད་ནས་འདི་སྙམ་དུ་བསམ་པར། ཁྱིམ་དེའི་
བདག་པོ་སླེབས་ཚེ་དེ་ལ་ཇི་ལྟར་ཤོད་དམ། ཁྱིམ་བདག་དེས་བདག་གསོད་པར་ངེས་
སོ་སྙམ་པའི་སྡུག་བསྔལ་གྱིས་ཕྲག་པ་གློད་ཅིང་གདོང་པ་སྨད་ནས་བསྡད།
གཞོན་ནུ་མ་དེ་ནི་འཛེམ་བག་སྤུ་ཙམ་མེད་པར་གོས་ཀྱི་ཕུ་ཐུང་བརྫེས་ཤིང་།
བཟས་རིགས་རྣམས་བསྒྲིགས་རྗེས་རྐུབ་སྟེགས་ཐོག་བསྡད་ནས་བཟའ་བཏུང་བྱེད་
བཞིན་དུ་སྐུ་ཞབས་ཁྱེད་ཀྱང་གསོལ་ཟས་མཆོད་དང་ཞེས་བརྗོད་པ་ན། ཨི་མུ་ཀྲང་
ཏོ་ནི་བྱ་ཐབས་ཟད་དེ་མཉམ་དུ་བཟའ་བཏུང་བྱེད་ཁུལ་ཡང་སེམས་ལ་བདེ་བའི་
སྐབས་མ་མཆིས་ཤིང་། ཁྱིམ་བདག་ལོག་ཡོང་བའི་དངངས་སྐྲག་གིས་ཟས་ཁམ་རེ་
བཟའ་བ་དང་ཁྱིམ་སྒོར་ལན་རེ་བལྟས་ནས་བཟའ་བཏུང་བྱེད་པའི་གནས་མ་བྱུང་།
དེ་ལྟ་བུའི་ངང་ནས་གཞོན་ནུ་མ་དེ་ཟས་ཀྱིས་གྲོད་པ་བགྲང་མཚམས་མོས་དཀར་
ཡོལ་དང་སྡེར་མ་རྣམས་བསྡུས་ནས་ཤིང་འབྲས་དང་མྱོས་བྱེད་བཏུང་བའི་རིགས་
བཤམས་རྗེས་ཨ་རག་ཤེལ་དམ་ཁ་ཕྱེ་ནས་ཨི་མུ་ཀྲང་ཏོར་ཨ་རག་པི་ཙི་གང་བཏེགས།
ཁོས་ཨ་རག་པི་ཙི་ལག་ཏུ་བཟུངས་ཏེ་ཁྱིམ་སྒོར་ལྟ་བཞིན་སེམས་སུ་ཁྱིམ་བདག་ལོག་
ནས་ཚུལ་འདི་མཐོང་ན་བདག་ནི་ཇི་ལྟར་བྱེད་སྙམ།

ཨི་མུ་ཀྲང་ཏོ་དང་གཞོན་ནུ་མ་འཁྱམས་པོ་པེ་ཧོ་ཏིལ་གྱི་ཁྱིམ་དུ་གནས་པ།

ཨི་མུ་ཀྲང་ཏོས་ཨ་རག་པི་ཙི་ལག་ཏུ་བཟུང་སྟེ་ཁྱིམ་སྒོར་བལྟས་ནས་ཨ་རག་
འཐུང་བར་མི་བཟོད་པའི་སྐབས་དེར་གློ་བུར་ཁྱིམ་བདག་དེ་ལོག་ནས་བྱུང་། ཁོ་ནི་
རྒྱལ་པོའི་བློན་པོ་ཡིན་པ་དང༌། ཁང་ཁྱིམ་དེ་ནི་རང་ཉིད་སྤྲོ་གསེང་ལྷོད་སྡོད་བྱེད་
པའི་བསྟི་གནས་དང༌། རང་གི་བློ་དཀར་གྲོགས་མཆེད་འདུ་འཛོམས་གླེང་མོལ་བྱེད་
གནས་ཤིག་ཡིན། བློན་པོ་དེའི་མིང་ལ་པེ་ཧོ་ཏིལ་ཟེར་ཞིང་། ཁོ་ནི་བློ་གཤོགས་ཆེ་ལ་
སེམས་བཟང་བ། དྲང་ཚུགས་ཆེ་ཞིང་ཡིད་རྟོན་འཕེར་བའི་མི་ཞིག་ཡིན། དེ་ཉིན་
ཁོས་བློ་དཀར་གྲོགས་མཆེད་རྣམས་རང་ཁྱིམ་དུ་མགྲོན་འབོད་བྱེད་རྩིས་ཀྱིས་བཟའ་
བཏུང་གི་གཡོས་སྦྱོར་དེ་དག་གྲ་སྒྲིག་བྱས་པ་ཡིན། ཁོ་ཁྱིམ་དུ་སླེབས་པའི་ཚེ་ན་ཁྱིམ་
སྒོ་ཕྱེ་ནས་ཡོད་པས། ཁོས་དལ་བུར་སོང་སྟེ་སྒོ་འགྲམ་ནས་གསང་སྟབས་ཀྱིས་ནང་དུ་
ལྟ་བའི་ཚེ། ཨི་མུ་ཀྲང་ཏོ་དང་བུད་མེད་གཞོན་ནུ་མ་ཞིག་མདུན་དུ་ཤིང་འབྲས་དང་
མྱོས་བྱེད་བཏུང་བ་མང་དུ་བཤམས་ནས་བཟའ་བཏུང་ལ་སྤྱོད་བཞིན་ཡོད་པ་རིག
དེའི་ཚེ་ན་ཨི་མུ་ཀྲང་ཏོ་ལག་ཏུ་ཨ་རག་པི་ཙི་བཟུང་སྟེ་སྒོ་ཕྱོགས་སུ་ལྟ་བའི་སྐབས་
ཁོང་གཉིས་པོ་ལྟ་མིག་གཏད་རྡུང་བརྒྱབ་པས། ཨི་མུ་ཀྲང་ཏོ་དེ་མར་ངོ་གདོང་ནས་
ཐལ་བ་འཕྱུར་ཞིང་། ལུས་ཐམས་ཅད་འདར་ནས་བླ་ཆད་པ་ལྟར་དུ་གྱུར།
ཨི་མུ་ཀྲང་ཏོ་ཤིན་ཏུ་སྐྲག་པའི་ཚུལ་དེ་མཐོང་བ་ན། པེ་ཧོ་ཏིལ་གྱིས་ཁ་མཛུབ་
མོས་བཀག་སྟེ་གཏམ་སྨྲ་མི་རིགས་པའི་བརྡ་སྦྱར་བ་དང་ཆབས་ཅིག་ཏུ་ཁོ་ཕྱིར་དོན་
ཡོང་དགོས་པའི་ལག་བརྡ་བཏང་བ་ན། ཨི་མུ་ཀྲང་ཏོས་ལག་ཏུ་བཟུང་བའི་ཨ་རག་
པི་ཙི་བཞག་ནས་ཡར་ལངས་ཏེ་ཡོང་རྩིས་བྱེད་པ་ན་གཞོན་ནུ་མས་ཁྱོད་གང་དུ་འགྲོ་
འམ་ཞེས་དྲིས། ཨི་མུ་ཀྲང་ཏོས་མགོ་བོ་གཡུག་ཙམ་བྱས་ཏེ་གཅིན་གཏོང་བར་འགྲོ་
ཁུལ་གྱིས་རྐང་རྗེན་དུ་ཡོང༌། ཁོས་པེ་ཧོ་ཏིལ་མཐོང་བ་དང་སྐྱེ་བོ་དེ་ཁྱིམ་དེའི་བདག་
པོ་ཡིན་པ་རྟོགས་པས། དེ་མར་ཁོའི་མདུན་དུ་སོང་ནས་ལག་ཏུ་འོ་སྦྱར་ཏེ་སྨྲས་པར།
ཨཱ་ལཱ་དཔང་འཛུགས། བདག་གིས་འདི་ལྟར་བྱེད་དོན་ཁྱེད་ལ་གསལ་བཤད་ཚིག་
འགའ་བྱས་རྗེས་ཁོ་བོར་ཉེས་པ་ཇི་གཅོད་ཁྱེད་ཀྱི་ཐུགས་འདོད་བཞིན་མཛོད། ཅེས་
བརྗོད་ནས་རང་གི་ཁྱིམ་ཚང་གི་གནས་ཚུལ་དང་། རང་ཐོག་ཏུ་བྱུང་བའི་ཆག་སྒོ།
ཡུལ་གྱར་ནས་འདིར་སླེབས་པའི་སྔ་ཕྱིའི་ཡོང་རྐྱེན་དང་བཅས་ཞིབ་པར་ཁོ་ལ་བཤད་
པ་མ་ཟད། ཁྱིམ་འདིའི་ནང་འཛུལ་དོན་ཡང་གཞོན་ནུ་མ་དེས་ཁྱིམ་སྒོའི་ལྕགས་སྐོར་
བཅག་པའི་རྐྱེན་ལས་རང་གི་འདོད་བློ་མིན་ཚུལ་བརྗོད་པ་ན། པེ་ཧོ་ཏིལ་གྱིས་ཨི་མུ་
ཀྲང་ཏོ་ནི་རྒྱལ་སྲས་ཡིན་པ་རྟོགས་ཤིང་། ཁོ་ལ་སྙིང་རྗེ་བཟོད་གླགས་མེད་པ་བྱུང་
ནས་སྨྲས་པར། ཁྱོད་ཀྱིས་ཁོ་བོའི་ངག་བཀོད་བཞིན་གྱིས་ལ་བདག་གིས་ཀྱང་ཁྱོད་ཀྱི་
ལུས་སྲོག་ལ་ཉེན་ཁ་མེད་པའི་ཁས་ལེན་བྱེད། གལ་ཏེ་ཁྱོད་ཀྱིས་ཁོ་བོའི་ངག་བཀོད་
ལས་འགལ་ཚེ་ཁོ་བོས་ཁྱོད་གསོད་ངེས་ཡིན་ཞེས་བརྗོད།
ཨི་མུ་ཀྲང་ཏོ་ན་རེ། བབདག་ནི་ཁྱོད་ཀྱིས་སྡུག་ལས་སྒྲོལ་བའི་བྲན་གཡོག་ཅིག་
ཡིན་ན། ཁྱོད་ཀྱི་བཀའ་གསུངས་ཅི་སྒྲུབ་ཞུ་བ་ལས་བཀའ་འགལ་རིགས་གཏན་ནས་
མི་བྱེད་ཅེས་ཁས་ལེན་བྱས།
པེ་ཧོ་ཏིལ་ན་རེ། ཁྱོད་ཁྱིམ་སྦུག་ཏུ་སོང་ནས་བག་ཚ་མེད་པར་རང་གནས་སུ་
སྡོད་ལ་ཁོ་བོ་ཡང་དེ་མར་སླེབས་ཡོང་། ཁོ་བོ་སླེབས་མཚམས་ཁྱེད་ཀྱིས་རབ་ཏུ་ཁྲོ་
བའི་རྣམ་འགྱུར་དང་བཅས་ཏེ་བདག་ལ་ཁྱོད་ད་ལྟ་གཞི་ནས་ཡོང་བ་ཅི་ཡིན། ཞེས་
གཤེ་ཞིང་བསྡིགས་ལ་ཁྱོད་ཡར་ལ་ལངས་ནས་ཁོ་བོ་བརྡུང་བར་གྱིས། དེ་ལ་སྙིང་
རྗེ་དང་འཛེམ་བག་བྱེད་དགོས་དོན་མེད། དེ་ལྟར་མ་ཐུབ་ན་ཁོ་བོས་ཁྱོད་གསོད་
ངེས་ཡིན། ད་སོང་ལ་བཟའ་བཏུང་གང་འདོད་པ་ཅི་དགར་སྤྱོད། ཟས་རིགས་
དང་བཏུང་བའི་རིགས་གང་དགོས་པ་ཁོ་བོས་བསྐྱལ་ནས་ཁྱོད་གཉིས་ལ་ཞབས་ཞུ་
ལེགས་པར་བྱེད། ཁྱོད་དོ་ནུབ་འདི་གར་ཞག་སྡོད་ཀྱིས་ཕྱི་ཉིན་སོང་ན་འགྲིག ཁོ་
བོ་ནི་ཡུལ་གྱར་བའི་རིགས་ལ་གཅེས་པས་ཁོ་བོས་ཁྱོད་ལ་གུས་བཀུར་བྱེད་པར་འོས་
སོ་ཞེས་བརྗོད།
ཨི་མུ་ཀྲང་ཏོས་པེ་ཧོ་ཏིལ་གྱི་ལག་ཏུ་འོ་སྦྱར་རྗེས་འཛུམ་པའི་རྣམ་འགྱུར་དང་
བཅས་ཏེ་ཁྱིམ་སྦུག་ཏུ་སོང་ནས་གཞོན་ནུ་མ་ལ་སྨྲས་པར། ལྕམ་སྐུ་ཞབས་ཁྱེད་ནི་
མགྲོན་ཆེན་དུ་སོང་བས་བདག་གི་ཁྱིམ་དུ་གཟི་བྱིན་གྱི་སྣང་བས་ཁྱབ་པ་ལེགས་སོ་
ཞེས་བརྗོད།
གཞོན་ནུ་མ་ན་རེ། ཁྱེད་ཀྱིས་ཁོ་མོར་སྣེ་ལེན་གཟབ་ཅིང་རྒྱས་པ་འདི་ལྟར་བྱེད་
པ་ཡ་མཚན་ཆེ་བ་ཨང་ཞེས་བརྗོད།
ཨི་མུ་ཀྲང་ཏོ་ན་རེ། ཨཱ་ལཱ་ཚད་བཙུགས། བདག་གི་ལྕམ་ཆུང་མཁྱེན། དྲང་
པོར་ཞུ་ན་སྔོན་དུ་བདག་ལ་རིན་ཆེན་རྡོག་རེར་གསེར་ཊམ་སྟོང་ཕྲག་བཅུ་རེ་རི་བའི་
རིན་པོ་ཆེའི་དོ་ཤལ་ཞིག་ཡོད་པ་དེ་མ་རྙེད་པས་རྐུན་པོས་ཁྱེར་བར་སྙམ་ནས་ཡིད་
མུག་པ་ཡིན་མོད། འོན་ཀྱང་ད་གིན་ཁོ་བོས་དོ་ཤལ་གང་དུ་བཞག་པའི་གནས་དེ་
དྲན་གསོས་ནས་འཚོལ་བར་སོང་བས། དོ་ཤལ་སྔར་རྒྱུན་བཞིན་རང་གནས་སུ་ཡོད་
པས་དགའ། བདག་གི་གཡོག་ངན་དེ་ད་དུང་ལོག་མ་བྱུང་བས་ཁོ་ལ་བཀོད་པ་ནན་
པོ་ཞིག་ཤོད་རྒྱུ་ཡིན། ཞེས་བརྗོད་མཚམས་ཁོང་གཉིས་པོ་དགའ་དགའ་སྤྲོ་སྤྲོའི་ངང་
དུ་བཟའ་བཏུང་ཚིམ་པར་བྱས། གཏམ་དེ་ཐོས་པ་དང་གཞོན་ནུ་མ་དེ་ནི་ཡིད་དགའ་
སྤྲོས་མྱོས་ཏེ་གཉིས་ཀ་བརྩེ་དགའི་གནས་ལ་རོལ།
དགོང་མོའི་མཚམས་སུ་པེ་ཧོ་ཏིལ་གཡོག་དཀྱུས་ཀྱི་ཆས་སུ་ཞུགས་ཤིང་། སྐེད་
པར་སྐ་རགས་བཅིངས། རྐང་པར་ཀོ་བའི་དྲུང་ལྷམ་ཞིག་གྱོན་ནས་བྲེལ་འཚུབ་འཚུབ་
ངང་ཨི་མུ་ཀྲང་ཏོའི་མདུན་དུ་ཡོང་ནས་དང་ཐོག་འཚམས་ཞུ་དང་འབྲེལ་ལུས་ས་ལ་
ཕབ་ནས་ས་ཐོག་ཏུ་འོ་སྦྱར། དེ་ནས་མགོ་བོ་དུད་ཅིང་ལག་གཉིས་རྒྱབ་ཏུ་བཞག་སྟེ་
ནོངས་པའི་ཚུལ་དུ་བསྡད། ཨི་མུ་ཀྲང་ཏོས་མིག་གཉིས་བགྲད་དེ་ཁོ་ལ་བལྟ་བཞིན་
གཡོག་ངན་ཁྱོད་ད་བར་མི་ཡོང་བ་ཅི་ཡིན་ཞེས་བསྡིགས།
པེ་ཧོ་ཏིལ་ན་རེ། སྐུ་ངོ་ཆེ་མོ་མཁྱེན། བདག་གོས་བཀྲུ་བར་སོང་བས་ཁྱེད་
ཕེབས་པ་མི་ཤེས། ཁྱེད་ཀྱིས་བདག་ལ་དགོང་ཚིགས་གྲ་བསྒྲིག་བྱེད་དགོས་གསུངས་
པ་ལས་གུང་ཚིགས་བཅོ་དགོས་པའི་བཀའ་མེད་ཅེས་བརྗོད།
ཨི་མུ་ཀྲང་ཏོ་ན་རེ། ཁྱོད་རྫུན་མ་ཤོད་ཅེས་བརྗོད་པ་དང་སྟན་ལས་ལངས་ཏེ་
ཁོ་ས་ཐོག་ཏུ་མནན་ཏེ་འཁར་བས་ཐུག་ཐུག་ཙམ་བརྡུངས་པས། གཞོན་ནུ་མ་དེ་ཡིད་
མི་ཚིམ་པར་རང་རྒོད་འཇོན་རློམ་གྱིས་ཨི་མུ་ཀྲང་ཏོའི་ལག་གི་འཁར་བ་ཕྲོགས་ཏེ་པེ་ཧོ་
ཏིལ་གྱི་ལུས་ལ་སེར་དྲག་བབས་པ་ལྟར་བརྒྱབ། དང་ཐོག་པེ་ཧོ་ཏིལ་གྱིས་ཨམ་གཙིགས་
བསྡམས་ནས་སྡུག་རུས་གང་ཡོང་བྱས་ཀྱང་མཐར་ཟུག་རྔུ་མི་བཟོད་པར་ཆོ་ངེ་དྲག་པོ་
འདོན་བཞིན་ཞུ་བ་འཐེན། ཚུལ་འདི་མཐོང་བས་ཨི་མུ་ཀྲང་ཏོ་ནི་སེམས་ཀྱིས་མི་བཟོད་
པར་བརྡུང་མི་རུང་ཞེས་བཀག་ཀྱང་གཞོན་ནུ་མ་དེས་ཉན་དུ་མི་བཏུབ་པར་ཁྱོད་ཁ་རོག་
སྡོད། ཁོ་མོས་སེམས་ནད་སངས་བ་ཞིག་རྡུང་ངོ་ཞེས་བརྗོད།
ཨི་མུ་ཀྲང་ཏོས་མོའི་གདོང་བཀག་སྟེ་ལག་གི་འཁར་བ་ཕྲོགས་པས། པེ་ཧོ་ཏིལ་
ད་གཟོད་འགྱེལ་བ་ལས་ལངས་ཤིང་མིག་ཆུ་ཕྱིས་ཏེ་ཁོང་གཉིས་ལ་ཞབས་ཞུ་གཟབ་
གཟེངས་ལྡན་པ་བྱས། དེ་ནས་ཁོས་ཞལ་བ་རྣམས་གཙང་མར་ཕྱིས་པ་དང་སྒྲོན་
མེ་སྤར། ཁོ་ཡར་འགྲོ་མར་འགྲོ་བྱེད་རིམ་བཞིན་གཞོན་ནུ་མ་དེས་ཁོ་ལ་གཤེ་ཞིང་
བསྡིགས་པ་ན། ཨེ་མོ་ཀྲང་ཏོ་ཡིད་སུན་ཏེ་ཁྱོད་ཀུ་ཅོ་མ་མང་། ཁྱོད་བདག་གི་གཡོག་
ལ་གཤེ་གཤེ་གཏོང་ཚོད་གྱིས་ཞེས་བརྗོད།
པེ་ཧོ་ཏིལ་གྱིས་གུས་གུས་ཞུམ་ཞུམ་གྱི་སྒོ་ནས་མུན་དིང་རུབ་ཀྱི་བར་དུ་ཁོང་
གཉིས་ལ་བཟའ་བཏུང་གི་བྱེ་བྲག་དང་ཨ་རག་བསྟུད་མར་བསྐྱལ་ཏེ་སྡོད་པའི་སྐབས་
མ་བྱུང་བས། ཁོ་ནི་ངལ་བས་ཡོངས་སུ་དུབ་སྟེ་རང་སར་གཉིད་ལ་ཤོར། སྐབས་དེར་
གཞོན་ནུ་མ་དེ་ཡང་མྱོས་བྱེད་ཀྱིས་རབ་ཏུ་བཟི་ཞིང༌། མོས་པེ་ཧོ་ཏིལ་གཉིད་དུ་ཡུར་
བའི་རྔུར་སྒྲ་ཐོས་པ་ན་ཨི་མུ་ཀྲང་ཏོར་ཁྱོད་ཀྱིས་རལ་གྲི་ཕྱུང་ནས་གཡོག་ངན་འདིའི་
སྐེ་བྲེགས་ཤིག གལ་ཏེ་ཁྱོད་ཀྱིས་ཁོ་པའི་སྐེ་བྲེགས་པར་མ་འདོད་ན་ཁོ་མོས་ཁྱོད་
གསོད་རྒྱུ་ཡིན་ཞེས་བརྗོད།
ཨི་མུ་ཀྲང་ཏོ་ན་རེ། ཁྱོད་ཅིའི་ཕྱིར་བདག་གི་གཡོག་གསོད་དགོས་པ་ཡིན།
གཞོན་ནུ་མ་ན་རེ། གཡོག་ངན་འདི་ཁོ་མོས་གསོད་འདོད་པ་ཡིན། ཁྱོད་ཀྱིས་
གསོད་པར་མ་ནུས་ན་ཁོ་མོ་རང་གིས་གསོད་པར་བྱེད་དོ། །
ཨི་མུ་ཀྲང་ཏོ་ན་རེ། ཨཱ་ལཱ་ཚད་བཙུགས། ཁྱོད་ཚུལ་མིན་གྱི་བྱ་བ་འདི་འདྲ་
གཏན་ནས་བྱེད་མི་རུང་།
གཞོན་ནུ་མ་ན་རེ། ཁོ་མོས་གཡོག་ངན་འདི་གསོད་ངོ་མ་ཡིན་ཞེས་བརྗོད་ནས་
རལ་གྲི་ཕྱུང་སྟེ་ཁོ་གསོད་པར་འགྲོ་བ་ན། ཨི་མུ་ཀྲང་ཏོ་ནི་འདི་སྙམ་དུ་བསམ་པར།
སྐྱེ་བོ་འདིས་བདག་གི་ངོ་ཆེན་ལ་བསམས་ནས་རང་ཉིད་བྲན་གཡོག་ཏུ་བརྫུས་ཏེ་
དམའ་འཇོག་དང་བརྙས་བཅོས་འདི་ལྟ་བུ་བྱུང་བར་ཇི་མི་སྙམ་པར་ངེད་ཚོར་གཡོག་
རྒྱུག་པ་ཡིན་ན་སྐྱེ་བོ་སེམས་བཟང་ཅན་འདི་ལ་འཚེ་བ་བྱས་ན་ག་ལ་རུང་ལ། །ཅི་
ནས་ཀྱང་རུང་བ་མ་ཡིན་སྙམ་ནས་སྨྲས་པར། གལ་ཏེ་བདག་གི་གཡོག་འདི་གསོད་
དགོས་ན་བདག་རང་གིས་གསོད་དགོས་པ་ཡིན། ཞེས་བརྗོད་པ་དང་མོའི་ལག་གི་
རལ་གྲི་ཚུར་བླངས་པ་དང་ཆབས་ཅིག་ཏུ་རལ་གྲི་གནམ་ལ་འཕྱར་ཏེ་གཡུག་ཐེངས་
གཅིག་ལ་བུད་མེད་དེའི་མགོ་བོ་ཧྲིག་གེར་བཅད། པེ་ཧོ་ཏིལ་གཉིད་ལས་བསད་
སྐབས་ཨི་མུ་ཀྲང་ཏོ་ནི་ཁྲོ་ཚུབ་དང་བཅས་ལག་ཏུ་ཁྲག་གིས་སྦགས་པའི་རལ་གྲི་
བཟུང་སྟེ་རང་གི་འགྲམ་དུ་ལངས་ནས་བསྡད་ཡོད་པ་དང༌། ཡང་དེའི་འགྲམ་བུད་
མེད་དེའི་ཕུང་པོ་ས་ཐོག་ཏུ་འགྱེལ་ནས་ཡོད་པ་མཐོང་བ་དང་ཁོ་ནི་ཧང་སང་ནས་
འདི་འདྲ་ཅི་ཡིན་དྲིས་པས། ཨི་མུ་ཀྲང་ཏོ་ན་རེ། བུད་མེད་ངན་པ་འདིས་ཁྱོད་
གསོད་རྩིས་བྱེད་པ་ཁོ་བོས་ཇི་ལྟར་བཀག་ཀྱང་ཉན་དུ་མ་བཏུབ་པས་མོ་མི་གསོད་
ཐབས་མེད་བྱུང་། འདི་ནི་མོ་ལ་ལས་ཀྱི་འབྲས་བུ་སྨིན་པ་རེད་ཅེས་བརྗོད།
དེའི་ཚེ་ན་པེ་ཧོ་ཏིལ་ཡར་ལངས་ཏེ་ཨི་མུ་ཀྲང་ཏོའི་ལག་ཏུ་འོ་སྦྱར་ཏེ་སྨྲས་པར།
བདག་གི་སྐུ་ཞབས་དྲིན་ཆེན་མཁྱེན། ཁྱོད་ཀྱིས་མོ་ཚེ་ཐར་བཏང་ཡོད་ན་གནས་ཚུལ་
གང་ཡང་མེད། འོན་ཀྱང་ད་ཆ་བྱ་བ་ཉེས་ཟིན་པས་ནམ་མ་གསལ་གོང་མོའི་ཕུང་པོ་
ཁྱིམ་ནས་ཕྱིར་མ་བཏོན་ན་མི་འགྲིག ཅེས་བརྗོད་མུར་སྐ་རགས་བཤིགས་རྗེས་ཕུང་
པོ་དེ་ལཱ་བའི་ནང་བསྒྲིལ་ཏེ་ཨི་མུ་ཀྲང་ཏོ་ལ་འདི་ལྟར་སྨྲས། ཁྱོད་ནི་ཕྱོགས་མི་ཡིན་
པས་ཡུལ་འདིའི་གནས་ཚུལ་མ་རྟོགས་ན་ཁྱོད་འདི་གར་ཁོ་བོ་བསྒུགས་ནས་སྡོད།
ཞོགས་པ་བདག་ཁྱིམ་དུ་ལོག་རྒྱུ་བྱུང་ཚེ་ཁོ་བོས་ཁྱོད་ལ་སྟོན་མོ་རྒྱས་པར་གཤོམ་རྒྱུ་
དང་ཁྱོད་ཀྱི་གཅུང་པོའི་གནས་ཚུལ་ཅི་ནས་ཀྱང་འདྲི་ཐུབ་པ་བྱེད། གལ་ཏེ་ཉི་ཤར་
མཚམས་སུའང་བདག་ལོག་རྒྱུ་མ་བྱུང་ན་ཁོ་བོར་ཆག་སྒོ་བྱུང་བར་ངེས་པས་བདག་
གི་ཁྱིམ་འདི་དང་ཁྱིམ་ནང་གི་རྒྱུ་དངོས་ཅི་ཡོད་ཁྱོད་ལ་བྱིན། ཁྱོད་ལ་བར་ཆད་མི་
ཡོང་བ་ཤོག ཅེས་བརྗོད་མཚམས་ཁོས་ཕུང་པོ་ཁུར་ནས་ཁྲོམ་གཞུང་བརྒྱུད་ཐད་
ཀར་མཚོ་ཁར་སོང་སྟེ་ཕུང་པོ་རྒྱ་མཚོར་གཡུག་རྒྱུའི་གྲ་བསྒྲིགས་བྱས། འོན་ཀྱང་ཁོ་
མཚོ་ཁར་སླེབས་པའི་ཚེ་དེ་གར་ཡུལ་དེའི་སྤྱི་ཁྱབ་ཀྱི་བསྐོར་བྱའི་དཔུང་དང་ཕྲད་པ་ན་ཁོ་
དཔུང་གིས་བསྐོར། དཔུང་དེས་ཁོ་ངོ་ཤེས་པ་དང་ཡ་མཚན་ཆེན་པོ་བྱུང་བས་ཁོའི་རྒྱབ་
ཁུར་བསྔོགས་ནས་ལྟ་བའི་ཚེ་བུད་མེད་ཀྱི་ཕུང་པོ་དེ་མཐོང་བ་དང་དེ་མར་ཁོ་བཟུང་།
ཕྱི་ཉིན་ཞོགས་པ་བསྐོར་བྱའི་དཔུང་གིས་པེ་ཧོ་ཏིལ་ཕོ་བྲང་དུ་ཁྲིད་ནས་གནས་
ཚུལ་རྒྱལ་པོའི་སྙན་དུ་གསོལ་བ་ན། རྒྱལ་པོ་ཐུགས་རབ་ཏུ་ཁྲོས་ཏེ་སྨྲས་པར། མི་
ངན་གཡོ་ཅན་ཁྱོད། རྟག་ཏུ་མི་བསད་རྒྱུ་ཕྲོགས་ཁོ་ན་བྱེད། ད་ཆ་སླར་ཡང་མི་
བསད་དེ་རྒྱུ་དངོས་ཕྲོགས་པས་མ་ཚད་ཕུང་པོ་མཚོ་ནང་དུ་བསྐྱུར་རྩིས་བྱེད་པ་
འདི་ཉེས་པ་ཤིན་ཏུ་ཆེ། ཁྱོད་ཀྱིས་ད་བར་མི་ཇི་ཙམ་བསད་པ་དྲང་པོར་ཤོད་ཅིག་
ཅེས་གསུངས་པ་ན། པེ་ཧོ་ཏིལ་ནི་ཡིད་ལྷག་པར་ཞུམ་སྟེ། གདོང་པ་སྨད་ཅིང་
ངག་བསྡམས་ནས་བསྡད། ཡང་རྒྱལ་པོས་བུད་མེད་འདི་མི་ངན་ཁྱོད་ཀྱིས་བསད་
པ་ཡིན་ནམ་དྲང་པོར་ཤོད་ཅིག་ཅེས་གསུངས་པ་ན། པེ་ཧོ་ཏིལ་གྱིས་བཅོམ་སྐྱུངས་
འདར་བའི་སྐད་ཀྱིས་ཀྱེ། རྒྱལ་པོ་མི་དབང་ཆེན་པོ་མཁྱེན། བུད་མེད་འདི་བདག་
གིས་བསད་པ་ཡིན། ད་ནི་བྱ་ཐབས་ཟད་སོང་བས་ཨཱ་ལཱ་མཁྱེན་ནོ་ཞེས་བརྗོད། རྒྱལ་
པོ་ནི་ཐུགས་རབ་ཏུ་ཁྲོས་པས་པེ་ཧོ་ཏིལ་ཤན་པར་རྩིས་སྤྲོད་ཀྱིས་གནམ་ཐག་བརྒྱབ་
ནས་གསོད་དགོས་པའི་བཀའ་བཅད་བཏང་བ་དང་སྦྲགས། ཡུལ་དེའི་སྤྱི་ཁྱབ་ལ་མི་
གསོད་ལག་དམར་བ་པེ་ཧོ་ཏིལ་སྲོག་ཐོག་གཏོང་རྒྱུའི་ནག་ཉེས་ཁྲོམ་བསྒྲགས་བྱེད་
དགོས་པའི་བཀའ་ཕབ།
ཨི་མུ་ཀྲང་ཏོས་པེ་ཧོ་ཏིལ་གྱི་ངག་བཀོད་བཞིན་ཁྱིམ་དུ་སྒུག་སྡོད་ཀྱིས་ཞོགས་
པའི་ཉི་མ་ཤར་ཡང་པེ་ཧོ་ཏིལ་ལོག་མཁན་མ་བྱུང་བས་ཁོ་ནི་སེམས་ལ་དངངས་
འཚབ་ཆེན་པོ་བྱུང༌། ཁྱིམ་བདག་དེ་ད་དུང་ལོག་མ་བྱུང་བས་གནས་ཚུལ་ཅི་ཞིག་
བྱུང་བ་ཡིན་ནམ། ད་ནི་དཀོན་མཆོག་ལ་གསོལ་བ་འདེབས་རྒྱུ་ལས་གཞན་པའི་བྱ་
ཐབས་མེད་ཅེས་ཆིག་ལབ་བརྒྱབ། ཁོའི་ཡིད་ངོར་བློ་དོགས་ཀྱིས་བཅིངས་པའི་སྐབས་
དེར་གློ་བུར་ཁྲོམ་ཐོག་ཏུ་ལས་བྱ་ཞིག་གིས་པེ་ཧོ་ཏིལ་གྱི་ནག་ཉེས་ཁྲོམ་བསྒྲགས་
བྱས་ཏེ་ཉིན་གུང་སྐབས་སུ་ཁོ་གནམ་ཐག་བརྒྱབ་ནས་སྲོག་ཁྲིམས་གཅོད་རྒྱུའི་ཁྱབ་
བསྒྲགས་བྱེད་པའི་གཏམ་ཐོས་པ་ན། ཁོ་ནི་སེམས་སྡུག་གིས་མིག་ཆུ་ཤོར་བ་དང་
དབུགས་རིང་འབྱིན་བཞིན་དུ་བདག་ཅག་ཐམས་ཅད་ཨཱ་ལཱའི་ཞབས་འོག་ཏུ་འདུད་
པས་མཐའ་མ་ཨཱ་ལཱའི་སྐུ་མདུན་འགྲོ་དགོས་པ་ཡིན། བུད་མེད་དེ་བདག་གིས་བསད་
པ་ཡིན་ཡང་ཁོས་བདག་གི་ཆེད་དུ་རང་སྲོག་བློས་གཏོང་བྱས། དཀོན་མཆོག་མཁྱེན་
ནོ། འདི་འདྲ་ཅི་ནས་ཀྱང་མི་རུང་ཞེས་བརྗོད་པ་དང་། དེ་མར་ཁོས་ཁྱིམ་སྒོ་བརྒྱབ་
སྟེ་དབུགས་ཐེངས་གཅིག་ལ་གསོད་རར་བསྐྱོད་དེ་སྤྱི་ཁྱབ་ལ་སྨྲས་པར། སྐུ་ངོ་མཁྱེན།
པེ་ཧོ་ཏིལ་ལ་ཉེས་པ་མེད། ཨཱ་ལཱ་ཚད་བཙུགས། བུད་མེད་དེ་བདག་གིས་བསད་པ་
ཡིན་ཞེས་བརྗོད།
ཨི་མུ་ཀྲང་ཏོ་ཁྲིམས་སར་ཡོང་ནས་རང་ཉེས་ངོས་ལེན་བྱས་པ་ན། སྤྱི་ཁྱབ་ཀྱིས་
ཁོ་དང་པེ་ཧོ་ཏིལ་གཉིས་ཀ་ཕོ་བྲང་དུ་ཁྲིད་དེ་རྒྱལ་པོར་སྙན་སེང་ཞུས། རྒྱལ་པོས་ཨི་
མུ་ཀྲང་ཏོར་བུད་མེད་དེ་ཁྱོད་ཀྱིས་བསད་པ་ཡིན་ནམ་ཞེས་དྲིས།
ཨི་མུ་ཀྲང་ཏོ་ན་རེ། ཡིན་ནོ། །བུད་མེད་དེ་བདག་གིས་བསད་པ་ཡིན།
རྒྱལ་པོ་ན་རེ། ཁྱོད་ཀྱིས་ཅིའི་ཕྱིར་བུད་མེད་དེ་བསད་པ་ཡིན་ནམ་དྲང་པོར་
ཤོད་ཅིག
ཨི་མུ་ཀྲང་ཏོ་ན་རེ། ཀྱེ། རྒྱལ་པོ་མི་དབང་ཆེན་པོ་བདག་ལ་གསོན། ཁོ་བོའི་
ལོ་རྒྱུས་ནི་ཤིན་ཏུ་ངོ་མཚར་ཆེ་བས། དེ་ཡིག་ཐོག་ཏུ་བཀོད་ན་ཕྱི་རབས་རྣམས་ལ་
དྲན་སྐུལ་ཆེན་པོ་ཡོང་ཞེས་བརྗོད་ནས་རང་གི་ལོ་རྒྱུས་དང༌། གཅེན་གཅུང་ཡ་བྲལ་
དུ་སོང་ཚུལ་རྣམས་ཞིབ་ཅིང་ཕྲ་བ་རྒྱལ་པོའི་སྙན་དུ་གསོལ་བ་ན། རྒྱལ་པོ་ནི་ཤིན་
ཏུ་ཡ་མཚན་ཆེ་བར་གྱུར་ནས་སྨྲས་པར། ད་ནི་བདག་གིས་གནས་ཚུལ་ཐམས་ཅད་
གསལ་བར་རྟོགས་ན། ཁྱོད་ཀྱི་ཉེས་པ་ཡང་བར་བྱེད་རྒྱུ་ཡིན་ལ། ཁྱོད་བདག་གི་
སྲིད་བློན་བྱེད་འདོད་པ་ཡིན་ནམ་ཞེས་དྲིས།
ཨི་མུ་ཀྲང་ཏོ་ན་རེ། འདོད་དོ། །བདག་ནི་རྒྱལ་པོའི་བཀའ་བཞིན་འདོད་དོ་
ཞེས་བརྗོད་ནས་དང་དུ་བླངས།
དེ་ནས་རྒྱལ་པོས་ཨི་མུ་ཀྲང་ཏོ་དང་པེ་ཧོ་ཏིལ་གཉིས་ཀར་བཟོས་སྒོ་གྱ་ནོམས་
པ་བསྩལ་ཐོག ཨི་མུ་ཀྲང་ཏོར་སྡོད་གནས་ཕོ་བྲང་དང་། བྲན་གཡོག བཞོན་རྟ།
འཁོར་ལོ་སོགས་དང་ཉེར་མཁོའི་འཚོ་ཆས་རིགས་གང་དགོས་གསོལ་རས་བསྩལ་ཐོག
གླ་ཕོགས་ཀྱང་མི་དམན་པ་གནང་རྒྱུའི་རྒྱས་བཅད་མཛད་པ་མ་ཟད། ཁོའི་གཅུང་པོ་
ཨི་སི་འུ་ཏི་གར་ཡོད་རྩད་གཅོད་བྱེད་དགོས་པའི་བཀའ་ཕབ།
ཨི་མུ་ཀྲང་ཏོས་སྲིད་བློན་གྱི་ལས་ཁུར་བླངས་ནས་རྒྱལ་པོའི་ཞབས་འདེགས་བསྒྲུབས།
ཁོ་ནི་གཞུང་དྲང་ཞིང་སྤྱི་སེམས་ཆེ་ལ། ལས་འཁུར་ལ་རྟག་ཏུ་བརྩོན་ཞིང་། བཟང་པོའི་
མགོ་འདོན་པ་དང་ངན་པའི་གཉའ་མནན་ཏེ་བྱ་བ་ཐམས་ཅད་གཟེངས་སུ་ཐོན་པ་
བསྒྲུབས། འོན་ཀྱང་བློ་ཕམ་པ་ཞིག་ལ་ཁོས་གྲོང་ཁྱེར་གྱི་ཕྱོགས་དང་ཕྱོགས་མཚམས་ཀུན་
ཏུ་མྱུལ་ནས་རང་གི་གཅུང་པོ་ཡུན་རིང་བཙལ་འཚོལ་བྱས་ཀྱང་མ་རྙེད།

ཨི་སི་འུ་ཏི་དང་མེ་དད་ཆོས་པའི་མཆོད་དཔོན།

ཨི་སི་འུ་ཏི་མེ་དད་ཆོས་པའི་ལག་ཏུ་ལྷུངས་རྗེས་བཙོན་དོང་དུ་བཅུག་ཅིང༌།
ཉིན་མཚན་མེད་པར་རྟ་ལྕག་རྒྱུག་རྡུང་ཁོ་ནའི་མནར་གཅོད་ཀྱི་དབང་དུ་དུས་ཡུན་
ལོ་གཅིག་འདས། དེའི་དུས་སུ་མེ་དད་ཆོས་པའི་དུས་ཆེན་རན་ལ་ཉེ་བ་ན་མཆོད་
དཔོན་གྱིས་གྲུ་གཟིངས་གྲ་སྒྲིག་གིས་རི་སྟེང་དུ་མཆོད་པ་འབུལ་བར་འགྲོ་རྒྱུའི་སྟ་གོན་
བྱས། ཁོས་ཨི་སི་འུ་ཏི་ཤིང་སྒམ་དུ་བཅུག་རྗེས་གྲུ་ནང་དུ་བསྐྱལ་ནས་རི་ལ་ཁྲིད་དེ་
ལུས་སྲོག་མཆོད་པར་འབུལ་རྩིས་བྱས་པ་ན། དེ་ཉིན་སྲིད་བློན་ཨི་མུ་ཀྲང་ཏོས་ཕོ་
བྲང་གི་ཡང་ཐོག་ནས་མཚོ་ཁར་ལྟ་བའི་ཚེ་དེ་རྒྱུད་དུ་མི་མང་པོ་ཕར་འགྲོ་ཚུར་འོང་
གིས་དངོས་ཟོག་འདྲེན་པའི་འདུ་ལོང་ཤིན་ཏུ་ཆེ་བ་ཞིག་མཐོང་བ་ན། ཆག་སྒོ་ཆེན་
པོ་ཞིག་ཡོང་ལ་ཉེ་བའི་སྣང་བ་ཞིག་དབང་མེད་དུ་ཤར་བ་དང་ཡིད་མི་བདེ་བར་
གྱུར་བས། དེ་མར་རང་གི་འཁོར་རྣམས་ལ་འཕྲལ་དུ་མཚོ་ཁར་སྐོར་ཞིབ་ཏུ་འགྲོ་
དགོས་པའི་བཀའ་ཕབ། མཚོ་ཁར་སླེབས་པ་དང་ཁོས་འཁོར་གཡོག་རྣམས་ལ་གྲུ་
གཟིངས་བཤེར་དགོས་པའི་བཀའ་བཏང་དོན་བཞིན་འཁོར་གཡོག་ཚོས་གྲུ་ཚང་གི་
མདོ་སྦུག་ཐམས་ཅད་ལ་ཞིབ་ཏུ་བཤེར་ཡང་དོན་འབྲས་གང་ཡང་མ་བྱུང་བས། ཁོས་
འཁོར་གཡོག་རྣམས་ཁྲིད་ནས་ཡིད་མུག་མུག་པོར་ཕོ་བྲང་དུ་ལོག་རྗེས་རང་གི་གཅུང་
པོ་མ་རྙེད་པའི་སྡུག་བསྔལ་གྱིས་མིག་ཆུ་ཤོར།
སྲིད་བློན་སྟོན་འཁོར་རྣམས་ལོག་མ་ཐག་མེ་དད་མཆོད་དཔོན་གྱིས་གྲུ་དཔོན་
ལ་གྲུ་དར་བསྒྲེངས་ནས་འཕྲལ་དུ་ཐོན་དགོས་པའི་སྐུལ་བརྡ་བཏང་། གྲུ་གཟིངས་
རྒྱ་མཚོར་བགྲོད་པའི་ཚེ་ན་ཉིན་གཉིས་རེའི་མཚམས་སུ་ཨི་སི་འུ་ཏི་གྲུ་ཚང་ལས་
ཕྱིར་བཏོན་ཏེ་ལྟོ་ཆས་ཕྲན་བུ་རེ་སྟེར་རྗེས་སླར་ཡང་གྲུ་ཚང་དུ་བཅུག དེ་ལྟར་ཉིན་
ཞག་འགའ་ཤས་སོང་མཚམས་མེ་རིར་སླེབས་ལ་ཉེ་བའི་ཚེ་རྒྱ་མཚོའི་རླུང་མར་འཚུབ་
ཅིང་མཚོ་ཐོག་ཏུ་རྦ་རླབས་དྲག་ཏུ་འཕྱུར་བ་ན། གྲུ་གཟིངས་དེ་རླུང་འཚུབ་དྲག་པོས་
བདས་ཏེ་མཐར་མཚོ་ཁད་ཅིག་ཏུ་སླེབས་པ་ན་དེ་གར་བསྡད། ཕར་ཕྱོགས་ཀྱི་སྐམ་
སའི་ཐོག་བ་གམ་མཐོན་པོའི་ཚོགས་ཀྱིས་ཕྱུག་པའི་གྲོང་ཁྱེར་ཆེན་པོ་ཞིག་མིག་ལམ་
དུ་ཤར་བ་དེ་ནི་རྒྱལ་མོ་མར་ཅཱ་ནཱ་ཞེས་པའི་རྒྱལ་ས་ཡིན།

ཨི་སི་འུ་ཏི་དང་རྒྱལ་མོ་མར་ཅཱ་ནཱ།

གྲུ་གཟིངས་སྐམ་སར་བསྡད་རྗེས་གྲུ་དཔོན་གྱིས་མཆོད་དཔོན་ལ་སྨྲས་པར།
བགྲེས་སོང་མཁྱེན། ངེད་རྣམས་འགྲོ་བའི་ཕྱོགས་འཛོལ་སོང་ན། ད་ནི་གྲོང་ཁྱེར་
ནང་དུ་བསྡད་ནས་ངལ་གསོ་བར་བྱེད་དགོས་པ་ཡིན། དེ་ནས་གང་ཡོང་དཀོན་
མཆོག་གི་ཐུགས་རྗེ་གང་གནང་སྒུག་རྒྱུ་ལས་ཐབས་མེད་ཅེས་བརྗོད།
མཆོད་དཔོན་ན་རེ། །ཁྱོད་ཀྱིས་བཤད་པ་བདེན། གང་དགའ་ཇི་ལེགས་གྲུ་
དཔོན་ཁྱོད་ཀྱིས་ལྟོས་ཞེས་བརྗོད།
གྲུ་དཔོན་ན་རེ། གལ་ཏེ་རྒྱལ་མོས་འཁོར་གཡོག་མངགས་ནས་དྲི་བ་བྱས་བྱུང་
ན་ལན་ཇི་ལྟར་འདེབས་ཅེས་དྲིས།
མཆོད་དཔོན་ན་རེ། སྐྱེ་བོ་མུ་སི་ལིམ་དེ་ལ་འཁོར་གཡོག་གི་ཆས་གོས་ཤིག་
གཡོགས་ནས་ཕོ་བྲན་ཡིན་ཁུལ་གྱིས་ལ། རྒྱལ་མོས་ཁོ་མཐོང་ཚེ་བདག་ནི་བྲན་གཡོག་
འཚོང་མཁན་ཡིན་པ་དང༌། ད་ཕན་བྲན་གཡོག་མང་པོ་བཙོངས་ཟིན་ཞིང་། ད་ནི་
བྲན་གཡོག་འདི་རང་ལས་ལྷག་མེད་ཚུལ་བརྗོད་དགོས་ཞེས་མངག་ཆ་བྱས།
གྲུ་དཔོན་གྱིས་གྲུ་པར་གྲུ་དར་ཕབ་རྒྱུ་དང་གཏིང་རྡོ་གཡུག་རྒྱུའི་བཀའ་བཏང་
ནས་གྲོང་ཁྱེར་ནང་འགྲོ་གྲབས་བྱེད་པའི་ཚེ་ན་རྒྱལ་མོ་མར་ཅཱ་ནཱ་ངོ་མས་འཁོར་
གཡོག་ཁྲིད་དེ་མཚོ་ཁར་འབྱོར། རྒྱལ་མོ་དེས་སྐད་ཆེན་གྱིས་འབོད་པ་ན། གྲུ་དཔོན་
དེ་གྲུ་ལས་ཐོན་པ་དང་རྒྱལ་མོའི་མདུན་དུ་པུས་མོ་བཙུགས་ཐོག་ས་ལ་འོ་སྦྱར་ཏེ་
བཀའ་བསྒུགས་ནས་བསྡད། རྒྱལ་མོ་ན་རེ། གྲུ་ཐོག་ཏུ་དངོས་པོ་ཅི་ཞིག་འདྲེན་པ་
ཡིན། མི་གང་དང་གང་ཡོད་ཅེས་དྲིས།
གྲུ་དཔོན་ན་རེ། རྒྱལ་མོ་མི་དབང་ཆེན་པོ་མཁྱེན། གྲུ་ནང་དུ་བྲན་གཡོག་
འཚོང་མཁན་ཚོང་པ་ཞིག་ཡོད་ཅེས་བརྗོད་པ་ན། རྒྱལ་མོས་ཁོ་འདིར་འབོད་ཤོག་
ཅེས་བརྗོད།
མཆོད་དཔོན་གྱིས་བྲན་གཡོག་གི་ཆས་གོས་གཡོགས་པའི་ཨི་སི་འུ་ཏི་མཉམ་
ཁྲིད་ཀྱིས་རྒྱལ་མོའི་མདུན་དུ་ཡོང་ནས་པུས་མོ་བཙུགས་ཏེ་ས་ཐོག་ཏུ་འོ་སྦྱར། རྒྱལ་
མོ་ན་རེ། ཁྱོད་ལས་ཅི་ཞིག་བྱེད་པ་ཡིན་ཞེས་དྲིས།
མཆོད་དཔོན་ན་རེ། བབདག་ནི་བྲན་གཡོག་བཙོངས་ནས་འཚོ་ཐབས་བྱེད་པ་
ཡིན་ཞེས་བརྗོད།
རྒྱལ་མོ་དེས་ཨི་སི་འུ་ཏིར་ལྟ་ཙམ་བྱས་རྗེས་སྐྱེ་བོ་འདི་ནི་བཙོང་རྒྱུའི་བྲན་
གཡོག་ཡིན་པར་སྙམ་ནས་ཁྱོད་ཀྱི་མིང་ལ་ཅི་ཟེར་ཞེས་དྲིས།
བདག་གི་མིང་ལ་ཨི་སི་འུ་ཏི་ཟེར་ཞེས་བརྗོད་མུར་ཡིད་སྐྱོ་བའི་མིག་ཆུ་ཤོར།
རྒྱལ་མོས་ཁྱོད་ཡི་གེ་འབྲི་ཀློག་ཤེས་སམ་ཞེས་དྲིས།
ཨི་སི་འུ་ཏི་ན་རེ། ཁོ་བོས་ཡི་གེ་འབྲི་ཀློག་ཤེས་པ་མ་ཟད་གུས་ལུགས་ཀྱང་ཤེས་
པ་ཡིན་ཞེས་བརྗོད།
རྒྱལ་མོས་ཡ་ང་བའི་ཚུལ་དེ་མཐོང་བ་ན་ཤ་ཚ་དང་སྙིང་རྗེས་མི་བཟོད་པར་
མཆོད་དཔོན་ལ་སྨྲས་པར། བྲན་གཡོག་འདི་བདག་གིས་ཉོ་ཞེས་བརྗོད།
མཆོད་དཔོན་ན་རེ། རྒྱལ་མོ་མི་དབང་ཆེན་པོ་མཁྱེན། བྲན་གཡོག་གཞན་
རྣམས་བཙོངས་ཟིན། སྐྱེ་བོ་འདི་ནི་བདག་རང་གི་བྲན་དུ་ཉར་རྒྱུ་ཡིན་པས་ཚོང་
བར་མི་བྱེད་ཅེས་བརྗོད།
རྒྱལ་མོ་ན་རེ། བདག་ནི་བྲན་གཡོག་འདི་མི་ཉོ་ཐབས་མེད་ལ་བརྟེན། ཁོ་མོས་
རིན་སྤྲད་ནས་ཉོ་བའམ། ཡང་ན་ཁྱོད་ཀྱིས་ཁོ་མོར་སྐྱེས་སུ་སྤྲོད་པ་གང་འགབ་ཁྱོད་
ཀྱིས་གདམ་ཀ་གྱིས་ཞེས་བརྗོད།
མཆོད་དཔོན་ན་རེ། བྲན་གཡོག་འདི་ཚོང་བར་མི་བྱེད་ལ་སྐྱེས་སུ་ཡང་འབུལ་
བར་མི་བྱེད་ཅེས་བརྗོད།
དེའི་ཚེ་རྒྱལ་མོ་ཁྲོས་འཁྲུག་པར་གྱུར་བས་འཛེམ་བག་མེད་པར་ཨི་སི་འུ་ཏི་ཁྲིད་
ནས་སོང་། རྒྱལ་མོ་ཕོ་བྲང་དུ་སླེབས་པ་དང་། བྲན་འཁོར་ཞིག་གྲུ་དཔོན་ལ་འཕྲིན་
ཡིག་ཅིག་སྐྱེལ་བར་བཏང་བའི་ནང་། ཁྱོད་ཀྱི་གྲུ་གཟིངས་དོ་ནུབ་མཚན་ཐོག་རང་ལ་
ངེད་ཀྱི་ཡུལ་འདི་ནས་ཐོན་དགོས་པ་ཡིན། དེ་ལས་ལྡོག་ན་ཁྱོད་ཀྱི་གྲུ་གཏོར་རྒྱུ་དང་
དངོས་ཟོག་རྣམས་འཕྲོག་ཅེས་བྲིས། གྲུ་དཔོན་ལ་མཐའ་ཚིག་འཕྲིན་ཡིག་དེ་འབྱོར་
བ་དང་སྡུག་བསྔལ་གྱིས་ཡིད་མུག་ནས་དབུགས་རིང་ནར་ནར་དུ་འཕྱུང་བཞིན་
ཐེངས་འདིའི་མཚོ་འགྲུལ་ལ་ཇུས་ཉེས་འདི་འདྲ་བྱུང་བ་ཤིན་ཏུ་འགྱོད་ཅེས་བརྗོད་
པ་དང་། དེ་མུར་སྡོག་ཆས་བརྒྱབ་སྟེ་མུན་རུབ་པ་དང་ཐོན་རྒྱུའི་གྲ་བསྒྲིགས། ཁོས་
གྲུ་པ་རྣམས་ལ་ཆུ་སྣོད་ཐམས་ཅད་ལ་འཐུང་ཆུ་ལེགས་པར་བརྒྱངས་
མཚམས་སུ་ཐོན་རྒྱུའི་བཀོད་པ་བཏང༌།
གྲུ་པ་ཚོས་ཀྱང་གྲུ་དཔོན་གྱི་ངག་བཀོད་ལྟར་དགོས་ཆ་རྣམས་བསྡོགས་ནས་
ཐོན་རྒྱུའི་གྲ་སྒྲིག་ཨང་གསར་བྱས།

ཨི་སི་འུ་ཏིར་བར་ཆད་བྱུང་བ།

རྒྱལ་མོ་མར་ཅཱ་ནཱས་ཨི་སི་འུ་ཏི་བསྐྱབས་རྗེས་ཁོ་ཕོ་བྲང་ནང་རྒྱ་མཚོ་དང་ཉེ་
བའི་མཁར་རྫོང་ཞིག་ཡོད་པ་དེར་ཁྲིད་ནས་སྒེའུ་ཁུང་རྣམས་ཕྱེ་ཞིང་ཟས་ཀྱི་སྟོན་མོ་
ཕུན་སུམ་ཚོགས་པ་བཤམས་ནས་ཁོ་དང་མཉམ་དུ་བཟའ་བཏུང་ལ་རོལ། དེ་ནས་
རྒྱལ་མོ་དེས་ཞལ་ཏ་མ་རྣམས་ལ་ཨ་རག་འདྲེན་དགོས་པའི་བཀའ་བཏང་ནས་ཁོང་
གཉིས་པོ་མཉམ་དུ་མྱོས་བྱེད་ཀྱི་བཏུང་བ་བག་མེད་དུ་སྤྱད། མོ་ནི་ཨི་སི་འུ་ཏིར་ལྷག་
པར་དགའ་བས་རང་ཉིད་ངོ་མས་ཁོ་ལ་ཨ་རག་བར་མེད་བཏེགས་ནས་རབ་ཏུ་བཟི་
བར་བྱས། ཨི་སི་འུ་ཏི་བཟི་འཐོམ་འཐོམ་དུ་སྟན་ལས་ལངས་ཏེ་དྲི་ཆུ་འདོར་བར་
སོང༌། ཁོ་བཙན་རྫོང་དེ་ལས་ཕྱིར་དོན་པ་ན་མདུན་དུ་རྒྱལ་སྒོ་ཆེན་པོ་ཞིག་ཡོད་པ་
དེ་ཞུགས་ནས་སོང་བས་མེ་ཏོག་སྣ་ཚོགས་རབ་ཏུ་བཞད་ཅིང༌། འབྲས་ལྡན་རྩི་ཤིང་
ཟང་ཟིང་དུ་སྐྱེས་པའི་སྐྱེད་མོས་ཚལ་ཞིག་ཏུ་སླེབས། ཁོས་དེ་རྒྱུད་ཀྱི་ལུ་མའི་རྫིང་
བུའི་འགྲམ་གྱི་སྡོང་པོ་ཞིག་ལ་ལུས་བརྙེས་ནས་རླུང་བསིལ་བུ་རྔུབ་པའི་ཚེ་རང་སར་
གཉིད་ལ་ཤོར།
དེའི་ཚེ་ན་མུན་ཡང་རུབ་བྱུང་བས་མཆོད་དཔོན་གྱིས་གྲུ་པ་རྣམས་ལ་ད་ནི་ཐོན་
པའི་དུས་སུ་གཏུགས་པས་གྲུ་དར་བསྒྲེངས་ནས་ཐོན་དགོས་ཞེས་བརྗོད་པ་ན། གྲུ་
པ་རྣམས་ཀྱིས་མགྲིན་གཅིག་ཏུ་ལགས་སོ་ཞེས་བརྗོད་མཚམས་ཡང་སྨྲས་པར། ཡུད་
ཙམ་སྒུག་པར་ཞུ། ངེད་རྣམས་གྲོང་ནང་དུ་སོང་ནས་ལམ་བར་དུ་བཏུང་བྱའི་ཆུ་རྐྱལ་
པ་འགའ་ཤས་ལེན་དུ་འགྲོ་དགོས་ཞེས་བརྗོད་ནས་གྲུ་པ་ཚོ་ཆུ་རྐྱལ་ཁུར་ཏེ་གྲོང་ཁྱེར་
དུ་ཆུ་འཚོལ་བར་བསྐྱོད། ཁོ་ཚོས་བཙན་རྫོང་ལ་བསྐོར་བ་ལན་འགའ་བརྒྱབ་ཀྱང་
སྐྱེད་མོས་ཚལ་དེའི་གྱང་རྩིག་ལས་གཞན་གང་ཡང་མ་མཐོང་བས་གྱང་མཆོངས་ཏེ་
སྐྱེད་ཚལ་ནང་འཐུང་ཆུ་འཚོལ་བར་བསྐྱོད། མཐར་གྲུ་པ་རྣམས་ལུ་མའི་རྫིང་བུའི་
འགྲམ་དུ་སླེབས་པ་ན་ཨི་སི་འུ་ཏི་དེ་གའི་རྩི་ཤིང་སྡོང་པོ་ཞིག་གི་འོག་ཏུ་གཉིད་
ཡུར་ནས་བསྡད་ཡོད་པ་རིག སྐྱེ་བོ་དེ་དག་གིས་ཞིབ་ཏུ་ལྟ་བའི་ཚེ་ཨི་སི་འུ་ཏི་ཡིན་
པ་ངོ་ཤེས་ཏེ་ཚང་མ་དགའ་ཚོར་ཆེན་པོ་བྱུང་བས། དེ་མར་ཆུ་རྐྱལ་རྣམས་ཆུ་ཡིས་
བཀང་རྗེས་ཁོ་བཀྱག་ནས་རྟབ་རྟབ་པོར་གྲུ་ཐོག་ཏུ་ལོག་སྟེ་མཆོད་དཔོན་ལ་སྨྲས་
པར། བགྲེས་སོང་ཁྱེད་ལ་གཏམ་བཟང་ཞུ་རྒྱུར། རྒྱལ་མོ་མར་ཅཱ་ནཱས་ཕྲོགས་པའི་
བྲན་གཡོག་དེ་ང་ཅག་གིས་འདིར་ཁྲིད་ནས་ཡོད་ཅེས་བརྗོད་པ་དང་ཁོ་མཆོད་དཔོན་
གྱི་མདུན་དུ་བསྐྱུར། ཨི་སི་འུ་ཏི་མཐོང་བ་དང་མཆོད་དཔོན་དེ་ཤིན་ཏུ་དགའ་བར་
གྱུར་བས་གྲུ་པ་རྣམས་ལ་གནང་སྦྱིན་གྱ་ནོམས་པ་སྟེར་ཐོག་འཕྲལ་དུ་ཐོན་དགོས་པའི་
བཀོད་པ་བཏང་།
ཨི་སི་འུ་ཏི་དྲི་ཆུ་འདོར་བར་སོང་རྗེས་རྒྱལ་མོ་མར་ཅཱ་ནཱས་ཕོ་བྲང་ནང་ཡུན་
རིང་བསྒུགས་ཀྱང་ཁོ་ཡོང་མཁན་མ་བྱུང་བས་འཁོར་གཡོག་རྣམས་འཚོལ་དུ་བཏང་
ཡང་མ་རྙེད། མོས་ལ་སྒྲོན་སྤར་ཞིང་འཁོར་གཡོག་རྣམས་ཁྲིད་དེ་བཙན་རྫོང་ནས་
ཐོན་པ་ན། སྐྱེད་མོས་ཚལ་གྱི་སྒོ་གདངས་ནས་ཡོད་པ་ཁོ་དེ་ནང་དུ་སོང་བར་སྙམ་
ནས་འཚོལ་དུ་སོང་བ་ན་ལུ་མའི་རྫིང་བུའི་འགྲམ་ནས་ཁོའི་ལྷམ་རྙེད་པས། དེ་རྒྱུད་
དུ་ཞིབ་པར་བཙལ་བཙལ་ནས་ཕྱི་ཉིན་ཞོགས་པ་བར་སྐྱེད་ཚལ་ཧྲིལ་པོར་མྱུལ་ཡང་
ཁོའི་གྲིབ་མ་ཙམ་མ་རྙེད། དེ་ནས་བྲན་གཡོག་འཚོང་མཁན་གྲུ་གཟིངས་དེའི་སྐོར་
དྲིས་པ་ན། འཁོར་གཡོག་ཚོས་གྲུ་དེ་གདང་ནུབ་ས་སྲོས་ཙམ་ལ་ཐོན་ཚུལ་བརྗོད།
རྒྱལ་མོ་དེའི་སེམས་ལ་ཨི་སི་འུ་ཏི་ནི་མི་དེ་རྣམས་ཀྱིས་བཟུང་སྟེ་ཁྲིད་སོང་བ་
རེད་ན། ད་ནི་བྱ་བ་ཉེས་པར་ངེས་སོ་སྙམ་པས་ཤིན་ཏུ་ཁྲོ་བར་གྱུར། དེ་ནས་རྒྱལ་
མོ་དེས་གྲུ་ཆེན་བཅུ་ཕྲག་གཅིག་གི་དཔུང་ཆེན་ལ་ཕ་རོལ་འཇོམས་པའི་གོ་ཆ་བཙན་
པོ་ཐོགས་ཏེ་ཚོང་གྲུ་དེ་རྗེས་འདེད་གཏོང་དགོས་པའི་བཀའ་ཕབ། དཔུང་གི་ཚོགས་
ཐོན་ཁར་མོས་དཔོན་དམག་རྣམས་ལ་སྨྲས་པར། གོ་བར་གྱིས་ཤིག ཁྱོད་ཅག་གིས་
མེ་དད་ཆོས་པའི་གྲུ་གཟིངས་དེ་འཛིན་བཅང་ཐུབ་ཚེ་ཚང་མར་གནང་སྦྱིན་གྱ་ནོམ་
པ་སྟེར་རྒྱུ་དང༌། འཛིན་བཅང་མ་ཐུབ་ཚེ་ཁྱོད་ཅག་ཐམས་ཅད་སྲོག་དང་བྲལ་ངེས་
རེད་ཅེས་བརྗོད།
རྒྱལ་མོའི་བཀའ་ནན་གྱི་འཇིགས་ཟིལ་གྱིས་དཔོན་དམག་ཐམས་ཅད་བློ་སེམས་
གཅིག་ཏུ་བསྒྲིལ་ནས་འབད་པ་ཆེན་པོས་མེ་དད་ཆོས་པའི་གྲུ་གཟིངས་ཀྱི་རྗེས་དེད་
ནས་བསྐྱོད། གྲུ་ཆེན་བཅུ་ཕྲག་གཅིག་གི་དཔུང་ཆེན་དེས་མཚོ་ཐོག་ཏུ་ཉིན་ཞག་
གསུམ་རིང་དེད་ཀྱང་མུ་མཐའ་མི་མངོན་པའི་རྒྱ་མཚོའི་ཐོག་གང་ཡང་རྙེད་པར་མ་
གྱུར། དེ་ནས་ཉིན་བཞི་པའི་ཐོག་རྒྱང་རིང་ནས་མེ་དད་ཆོས་པའི་གྲུ་གཟིངས་དེ་རབ་
རིབ་ཏུ་མཐོང་བ་ན། དེ་མར་མྱུར་སྟབས་ཀྱིས་དེད་པས་དགོང་དྲོ་ཉི་མ་མ་ནུབ་ཙམ་
ལ་ཕ་རོལ་པོའི་གྲུ་གཟིངས་དེ་ཡོངས་སུ་བསྐོར།
དེའི་ཚེ་ན་མཆོད་དཔོན་གྱིས་ཨི་སི་འུ་ཏི་གྲུ་ཚང་ནས་ཕྱིར་བཏོན། ཨི་སི་འུ་
ཏི་ནི་གྲུ་ནང་དུ་མནར་གཅོད་དྲག་པོ་མྱང་ནས་འཆི་ལ་ཁད་དུ་གྱུར་ཞིང་། ཁོ་ནི་
སྐྱོབ་པའི་མགོན་དང་བྲོས་པའི་ལམ་མེད་པའི་ཐ་ཆད་ཀྱི་གནས་སུ་གྱར། སྐབས་
དེར་མཆོད་དཔོན་གྱིས་རང་གི་གྲུ་དེ་རྒྱལ་མོ་མར་ཅཱ་ནཱའི་དཔུང་གི་གྲུ་ཡིས་ཡོངས་
སུ་བསྐོར་ནས་ཡོད་པ་མཐོང་བ་ན། ད་ནི་ཆག་སྒོ་ཐོག་ཏུ་ལྷུངས་པས་འཆི་རྒྱུ་ལས་
མ་འདས་སྙམ་པའི་འཇིགས་སྣང་དང་དངངས་སྐྲག་གིས་མི་བཟོད་པའི་ཞེ་སྡང་དྲག་
པོས་བརླམས་ཏེ་སྨྲས་པར། བདག་ལ་རྐྱེན་ངན་བར་ཆད་འདི་ལྟ་བུ་བྱུང་བ་ཐམས་
ཅད་མི་ངན་ཨི་སི་འུ་ཏི་ཁྱོད་ལ་ཐུག་པས་ང་རང་མ་ཤི་གོང་དུ་ཁྱོད་གསོད་རྒྱུ་ཡིན།
ཞེས་བརྗོད་ནས་འཁོར་ཚོགས་རྣམས་ཨི་སི་འུ་ཏིའི་རྐང་ལག་ནས་བཀྱག་བཅུག་སྟེ་
རྒྱ་མཚོར་གཡུགས།
ཨི་སི་འུ་ཏི་མཚོ་ནང་དུ་རྐང་ཀྲབ་ལག་ཀྲབ་བྱས་ཏེ་སྐབས་འགར་ཆུ་ཁར་ཧྲེང་
བ་དང་སྐབས་འགར་ཆུ་གཏིང་དུ་བྱིང་ནས་འཆི་ཉེན་དུ་གྱུར་བའི་ཚེ་ན་མཚོ་རླབས་
དྲག་པོས་བདས་ནས་སྐམ་སར་བསྐྱལ། ཁོ་འཆི་ཁ་ལས་ཐར་ཏེ་རིམ་གྱིས་གསོས་བྱུང་
བས་མིག་གདངས་ནས་ལྟ་བའི་ཚེ་རང་ཉིད་མཚོ་ཁད་དུ་མ་ཤི་ཙམ་དུ་གནས་ཡོད་
པས་ཆག་སྒོ་ཆེ་ལ་གོད་ཀ་འབྲིང་གི་དཔེ་ཟླར་སོང་བས་ཡིད་ལ་སྤྲོ་བ་རབ་ཏུ་བརྟས་
ཤིང་སེམས་པ་ཡང་ལྷོད་དུ་བབས། དེ་ནས་ཁོས་དལ་བུར་ས་ལས་ལངས་པ་དང་
ལུས་ཀྱི་གོས་རློན་པ་རྣམས་ཕུད་ཅིང་ཆུ་རྣམས་བཙིར་ནས་ཉི་མར་བསྐམས། ཁོ་ནི་
ལུས་གཅེར་བུར་མཚོ་ཁད་དུ་སྡོད་པའི་སྐབས་སུ་རང་གི་ལོ་རྒྱུས་དང་རང་ཐོག་ཏུ་
བྱུང་བའི་རྐྱེན་ངན་བར་ཆད་རྣམས་དྲན་པའི་མོད་ལ་དབང་མེད་དུ་ངུ་ཤོར་ནས་
དཀོན་མཆོག་མཁྱེན་ནོ། ། ད་ནི་བདག་གི་རེ་བའི་འདུན་པ་ཕྲ་མོ་དེ་ཡང་ཉི་མ་ལ་
ཁད་དུ་ནུབ་སོང་བས་སྐྱོ་ཤས་དང་ཡ་ང་བའི་ཚུལ་འདི་སུ་ལ་ཤོད། བདག་ལ་ཡང་
སྙིང་རྗེ་བྱེད་མི་སུ་ཞིག་ཡོད་དམ་ཞེས་ཆོ་ངེ་དྲག་པོ་བཏོན། དེ་ནས་ཁོས་ངུ་བཞིན་
དུ་གོས་རྣམས་གྱོན་ཏེ་འགྲོ་བའི་ལམ་ཞིག་འཚོལ་བའི་སྐབས་ལུས་ཟུངས་ཟད་དེ་གོམ་
པའི་འདེགས་འཇོག་ཀྱང་སྤོ་དཀའ་བར་གྱུར་ཞིང་། གང་དུ་འགྲོ་བའི་ལམ་ནི་མ་རྙེད།
གྲོས་འདྲི་བའི་གྲོགས་ནི་མེད། རང་ཉིད་གང་ནས་ཡོང་བ་དང་གང་དུ་འགྲོ་དགོས་
པ་ནི་མི་ཤེས། གནས་ཚུལ་སྡུག་པོ་འདི་ལྟ་བུའི་སྐབས་སུ་འཆི་རྒྱུ་ཁོ་ནར་བསྒུགས་
ནས་བསྡད་ནའང་མི་འགྲིག་པས། མཐར་ཁོས་བློ་སྟོབས་བསྐྱེད་ནས་གནས་ངེས་
མེད་དུ་འགྲོ་བ་ལ་མངོན་པར་ཕྱོགས་ཏེ་རང་ཉིད་གཅིག་པུ་མིའི་འགྲོ་བ་མེད་པའི་མྱ་
ངམ་ཐང་ཆེན་གྱི་དབུས་སུ་ནར་ནར་དུ་བསྐྱོད། ལམ་བར་དུ་ལྟོགས་དུས་རྩི་ཤིང་གི་
འབྲས་བུ་བཏུས་ནས་བཟའ་བ་དང་སྐོམ་དུས་ཆུ་གྲང་མོ་བཏུང་ནས་ཉིན་ཞག་གཅིག་
ཙམ་བསྐྱོད། ཕྱི་ཉིན་དགོངས་མཚམས་སུ་རྒྱང་ཕྱོགས་ན་གྲོང་ཁྱེར་གྱི་དབྱིབས་རབ་
རིབ་ཏུ་མཐོང་བའི་ས་ཞིག་ཏུ་འབྱོར་བ་ན་སེམས་སུ་སྤྲོ་བ་ཟད་མི་ཤེས་པ་བྱུང་བས་
དེའི་ཕྱོགས་སུ་མྱུར་སྟབས་ཀྱིས་བསྐྱོད་པས། གྲོང་ཁྱེར་གྱི་འདབས་རོལ་ན་སླེབས་
ཐུབ་ཙམ་བྱུང་ཡང་གྲོང་ཁྱེར་གྱི་རྒྱལ་སྒོ་བརྒྱབ་ནས་འགྲོ་ས་མེད་པས་སྒོར་རྩར་ལུས།
སྟབས་འགྲིག་པ་ཞིག་ལ་གྲོང་ཁྱེར་དེ་ནི་སྔར་མེ་དད་ཆོས་པས་ཁོ་པ་འཇུ་བཟུང་བྱེད་
པའི་ཡུལ་དེ་ཡིན་ལ་ད་ཆ་ཁོ་པའི་གཅེན་པོ་ཨི་མུ་ཀྲང་ཏོ་སྲིད་བློན་གྱི་ལས་གནས་
འཛིན་པའི་ཡུལ་དེ་ཡིན། དེ་ནུབ་གྲོང་ནང་དུ་སྐྱོད་པའི་སྐལ་བ་མ་བྱུང་གཤིས། ཁོས་
ཉེ་འགྲམ་དུ་སྒོ་བརྒྱབ་མེད་པའི་དུར་ས་སྟོང་པ་ཞིག་ཏུ་རང་གི་སྟོད་གོས་མགོ་བོར་
བཀབ་ནས་ཉལ།
མེ་དད་ཆོས་པའི་མཆོད་དཔོན་དེས་ཨི་སི་འུ་ཏི་རྒྱ་མཚོར་གཡུགས་རྗེས་དེ་
མར་ངན་སྔགས་བཏོན་ནས་མཚོ་ཐོག་ཏུ་རླུང་རླབས་དྲག་པོ་བསླང་བ་དང་སྨུག་པ་
འཁྲིགས་པ་ན། ཁོ་པ་ཚོ་རྒྱལ་མོ་མར་ཅཱ་ནཱའི་གྲུ་དཔུང་གི་བསྐོར་རྒྱ་ལས་ཐར་ནས་
རང་གི་རྒྱལ་ཁབ་ཏུ་ལོག མཆོད་དཔོན་དང་གྲུ་པ་རྣམས་སྤྲོ་བ་ཆེན་པོས་གྲུ་ལས་
བབས་ཏེ་དུར་ས་བརྒྱུད་གྲོང་ཁྱེར་ནང་འགྲོ་བའི་ཚེ་གློ་བུར་དུ་མཆོད་དཔོན་གྱིས་ཨི་
སི་འུ་ཏི་ཞག་སྡོད་བྱེད་པའི་སྒོ་མེད་དུར་ས་སྟོང་པ་དེ་རིག་པ་དང་ཡ་མཚན་ཆེན་པོ་
བྱུང་ནས་སྨྲས་པར། དུར་ས་འདིའི་ནང་ཅི་ནས་ཀྱང་ལྟ་དགོས་སོ་ཞེས་བརྗོད་ནས་ལྟ་
བར་སོང་བ་ན། དེ་གར་ཨི་སི་འུ་ཏི་གཉིད་དུ་ཡུར་ནས་ཡོད་པ་ཞིབ་པར་ལྟ་བའི་ཚེ་
སྐྱེ་བོ་དེ་ཨི་སི་འུ་ཏི་ཡིན་པ་ངོ་ཤེས་ནས་ཨ་ཙི། མི་ཁྱོད་ད་དུང་གསོན་པོར་བསྡད་
ཡོད་དམ་ཞེས་བརྗོད་པ་དང་ཁོ་བཟུང་སྟེ་རང་གི་ཁྱིམ་དུ་ཁྲིད་ནས་ལུས་ལ་ལྕག་ཚན་
དྲག་པོ་བརྒྱབ་སྟེ་བརྡུངས་རྗེས་རྐང་ལག་ལྕགས་སྒྲོག་གིས་བཅིངས་ནས་བཙོན་དོང་
དུ་བཅུག་པ་དང་། སྒོ་ལྕགས་བརྒྱབ་རྗེས་ལྡེ་མིག་རང་གི་བུ་མོ་ཕུ་སི་ཐེ་ཉིར་སྤྲད་དེ་
ཉིན་མཚན་སྦྲེལ་ནས་མ་ཤི་བར་བརྡུང་དགོས་པའི་བཀོད་མངག་བྱས།
ཕུ་སི་ཐེ་ཉིས་རང་གི་ཕའི་ངག་བཀོད་ལྟར་བཙོན་དོང་དུ་སོང་བ་ན། ཨི་སི་འུ་
ཏི་ནི་ཕོ་གཞོན་ཡིད་དུ་འོང་བ་ཞིག་ཡོད་པ་མཐོང་བས་ཁྱོད་ཀྱི་མིང་ལ་ཅི་ཟེར་ཞེས་
དྲིས།
ཁོ་ན་རེ། བདག་གི་མིང་ལ་ཨི་སི་འུ་ཏི(ཨི་སི་འུ་ཏི་ཞེས་པ་ནི་བདེ་སྐྱིད་ཀྱི་
དོན་ཡིན) ཟེར།
ཕུ་སི་ཐེ་ཉི་ན་རེ། ཁྱོད་བདེ་ཞིང་སྐྱིད་པ་ཡོང་བར་སྨོན། ཁྱོད་མདུན་ལམ་
བཟང་བ་དང་བཀྲ་ཤིས་པ་ཤོག ཁྱོད་ལ་སྡུག་དང་མནར་གཅོད་འདི་འདྲ་བྱུང་བ་ཅི་
ནས་ཀྱང་མི་རིགས། ཁྱོད་ལ་མ་ཉེས་ཁག་གཡོགས་བྱུང་བ་བདག་གིས་ཤེས། ཞེས་
བརྗོད་མཚམས་མོས་ཁོའི་ལུས་ཀྱི་ལྕགས་སྒྲོགས་རྣམས་བཀྲོལ་ཞིང་། སེམས་གསོའི་
གཏམ་མང་དུ་གླེང་བ་དང་ཆབས་ཅིག་ཏུ་ཨི་སི་ལམ་ཆོས་ལུགས་ཀྱི་གནས་ལུགས་
དྲིས་པ་ན། ཨི་སི་འུ་ཏིས་ཨི་སི་ལམ་གྱི་ཆོས་ཀྱི་གནས་ལུགས་འགྲེལ་པས་མོ་ནི་དད་
གུས་ཀྱི་སྤུ་ལོང་གཡོས་ཤིང་། ཕ་རོལ་ལ་སེམས་ཆགས་པའི་སྟོབས་ཀྱིས་དེ་མར་མོས་
ཐེ་ཚོམ་མེད་པར་མེ་དད་ཆོས་ལུགས་དོར་ནས་ཨི་སི་ལམ་ཆོས་ལུགས་ལ་དད། དུས་
དེ་ནས་བཟུང་མོས་རྟག་ཏུ་ཨི་སི་འུ་ཏི་དང་ལུས་དང་གྲིབ་མ་བཞིན་འགྲོགས་ནས་ཁོ་
ལ་སློབ་སྦྱོང་གིས་ཕྱག་འཚལ་རྒྱག་པ་དང་། གསང་སྟབས་ཀྱིས་ཁོ་ལ་ལུས་ཀྱི་སྟོབས་
གསོ་བའི་ཟས་དང་སྨན་རིགས་གང་ཡོང་བསྐྱལ་བས། ཁོ་ནི་དུས་ཡུན་ཐུང་ངུའི་ནང་
ལུས་ལེགས་པར་གསོས་ནས་སྟོབས་དང་ལྡན་པར་གྱུར།

ཨི་མུ་ཀྲང་ཏོ་དང་ཨི་སི་འུ་ཏི་བྱ་རྡོ་ལམ་ཕྲད་བྱུང་བ།

ཉིན་ཞིག་ཕུ་སི་ཐེ་ཉི་བཙོན་དོང་ནས་ཐོན་ཏེ་རང་ཁྱིམ་གྱི་རྒྱལ་སྒོའི་ཕྱིར་འབྱོར་
བའི་མཚམས་སུ་ཁྲོམ་གཞུང་དུ་སྐྱེ་བོ་ཞིག་གིས་ན་གཞོན་མཛེས་སྡུག་དང་ལྡན་པ།
ངོ་གདོང་གི་དབྱིབས་རིས་འདི་དང་འདི་འདྲ་བ་སུ་ཞིག་གིས་མཐོང་ཐོས་རྫི་རིག་
བྱུང་བ་འཕྲལ་མར་ཕོ་བྲང་དུ་བསྐྱལ་ཚེ་སྐྱེལ་མཁན་གྱི་འདོད་པ་བཞིན་དུ་རྒྱལ་པོས་
གནང་སྦྱིན་བསྩལ་རྒྱུ་ཡིན་པ་དང༌། གལ་ཏེ་མི་དེ་ཉར་བཞིན་དུ་ངོས་མ་བླངས་ན་
བཤེར་འཚོལ་ཐུབ་ཚེ་ཉར་མཁན་དེའི་མཁར་དབང་གཞུང་བཞེས་གཏོང་རྒྱུ་མ་ཟད།
མི་དེར་སྲོག་ཁྲིམས་བཅད་ནས་ཁྲོམ་ཐོག་ཏུ་འདོན་རྒྱུ་ཡིན་ཞེས་སྐད་རྐྱང་གིས་འབོད་
པ་ཐོས། ཨི་སི་འུ་ཏིས་རང་གི་ལོ་རྒྱུས་རྣམས་སྔར་མོ་ལ་ཤོད་མྱོང་བར་བརྟེན། མོས་
གནས་ཚུལ་དེ་ཐོས་མ་ཐག་ཁོ་ནི་ད་ཆ་བཙལ་འཚོལ་བྱེད་པའི་མི་དེ་ཡིན་པར་སྙམ་
པས། མོས་རྟབ་རྟབ་པོར་བཙོན་དོང་དུ་སོང་ནས་གནས་ཚུལ་དེ་ཁོ་ལ་བཤད་རྗེས་
ཁོང་གཉིས་པོ་གསང་སྟབས་ཀྱིས་བཙོན་དོང་ནས་ཐོན་ཏེ་རྒྱལ་པོའི་ཕོ་བྲང་དུ་བསྐྱོད།
ཨི་སི་འུ་ཏིས་ཨི་མུ་ཀྲང་ཏོ་མཐོང་མ་ཐག་ཁོ་ངོ་ཤེས་ནས་ཨ་ཙི་ཙི། སྲིད་བློན་འདི་ནི་
བདག་གི་གཅེན་པོ་ཨི་མུ་ཀྲང་ཏོ་མ་ཡིན་ནམ། ཞེས་བརྗོད་པ་དང་དུས་མཚུངས་ཨི་
མུ་ཀྲང་ཏོས་ཀྱང་ཨི་སི་འུ་ཏི་ངོ་ཤེས་པས། གཅེན་གཅུང་གཉིས་གཅིག་གིས་གཅིག་
ལ་འཐམས་ནས་ངུ་བཞིན་དེ་མར་གཉིས་ཀ་དྲན་མེད་དུ་སོང་བ་ན། ཕོ་བྲང་ནང་གི་
འཁོར་གཡོག་རྣམས་ཅི་བྱ་གཏོལ་མེད་དུ་གྱར་ནས་རེ་ཞིག་ཁོང་གཅེན་གཅུང་གཉིས་
སྐྱོབ་པའི་ལས་ལ་བྲེལ།
ཡུད་ཙམ་སོང་བ་ན་གཅེན་གཅུང་གཉིས་བརྒྱལ་བ་ལས་རིམ་གྱིས་གསོས་པའི་
ཚེ་ཨི་སི་འུ་ཏིས་གཅེན་གཅུང་གྱེས་རྗེས་རང་ལ་བྱུང་བའི་ཆག་སྒོ་དང་ཕུ་སི་ཐེ་ཉིས་
རང་ལ་ལྟ་རྟོགས་དང་བྱམས་ཀྱིས་བསྐྱངས་ཚུལ་རྣམས་ཞིབ་པར་བཤད་པས། ཨི་
མུ་ཀྲང་ཏོས་མོ་ལ་ཐུགས་རྗེ་ཆེ་ལན་བསྟུད་དུ་ཞུས་རྗེས་གཅུང་པོ་ཨི་སི་འུ་ཏི་རྒྱལ་
པོ་མཇལ་བཪ་ཁྲིད་ནས་སྔ་ཕྱིའི་གནས་ཚུལ་རྣམས་རྒྱལ་པོའི་སྙན་དུ་གསོལ། རྒྱལ་
པོས་མཆོད་དཔོན་དེའི་མཁར་དབང་གཞུང་བཞེས་ཐོག་ཁོ་པ་སྲོག་ཐོག་གཏོང་རྒྱུའི་
བཀའ་ཕབ།
ཨི་མུ་ཀྲང་ཏོ་དང་ཨི་སི་འུ་ཏི་གཅེན་གཅུང་ཡུན་རིང་བྲལ་ནས་ད་ཆ་ཤི་དམྱལ་
ཡུལ་ནས་ཕྲད་པ་ལྟ་བུའི་དགའ་སྐྱོ་འགྲན་པ་བཞིན་བྱུང་བས་གཅིག་གིས་གཅིག་ལ་
འཐམས་ཏེ་ངུ་ཤོར། དེ་ནས་ཁོང་གཉིས་པོ་བྲལ་བའི་རྗེས་རང་རང་ལ་བྱུང་བའི་ཆག་སྒོ་
དང་བར་ཆད་རྣམས་ཕན་ཚུན་གླེང་རེས་བྱས། ཨི་མུ་ཀྲང་ཏོས་རང་ཉིད་དང་གཞོན་ནུ་
མ་འཁྱམས་པོ་པེ་ཧོ་ཏིལ་གྱི་ཁྱིམ་དུ་བྱུང་བའི་སྐྱི་གཡའ་བའི་གནས་ཚུལ་དང་རང་ཉིད་
སྲོག་གི་འཇིགས་པ་ལས་ཐར་ཏེ་སྲིད་བློན་གྱི་གནས་སུ་འཁྱོལ་ཚུལ་སོགས་རང་གི་གཅུང་
པོར་བཤད། དེ་ནས་མེ་དད་ཆོས་པའི་མཆོད་དཔོན་བཟུང་བཀྱིག་གིས་ཕོ་བྲང་དུ་ཁྲིད་
བྱུང་བ་ན་རྒྱལ་པོས་ཁོ་པ་སྲོག་ཐོག་ཏུ་གཏོང་རྒྱུའི་བཀའ་ཕབ།
མཆོད་དཔོན་ན་རེ། རྒྱལ་པོ་མི་དབང་ཆེན་པོ། ཁྱེད་ཀྱིས་བདག་ལ་སྲོག་
ཁྲིམས་གཅོད་པ་ཡིན་ནམ་ཞེས་དྲིས།
རྒྱལ་པོ་ན་རེ། དེ་རང་ཡིན་ཞེས་གསུངས།
མཆོད་དཔོན་ན་རེ། རྒྱལ་པོ་ཁྱེད་ཀྱིས་ཁོ་བོར་སྲོག་ཁྲིམས་གཅོད་རྒྱུ་ཡིན་ན་
ཡུད་ཙམ་ངང་འཐེན་མཛོད།། ཅེས་བརྗོད་མཚམས་ཁོས་མགོ་བོ་དུད་ནས་ཡུད་ཙམ་
བསམ་བློ་བཏང་རྗེས་ཐེ་ཚོམ་མེད་པར་ཨཱ་ལཱ་ནི་དཀོན་མཆོག་ཉག་གཅིག་དང་མོ་
ཧན་མུ་དྷ་ནི་ཁོང་གི་ཕོ་ཉ་རེད།། ཅེས་བརྗོད་ནས་རྒྱལ་པོའི་མདུན་ས་དེ་རང་དུ་མེ་
དད་ཆོས་ལུགས་རྒྱབ་བསྐྱུར་ཐོག་བློ་གཅིག་སེམས་གཅིག་གིས་མུ་སི་ལིམ་གྱི་ཆོས་པ་
རྣམ་དག་གཅིག་བྱས་ཏེ་སྔར་བྱས་ལ་བཤགས་སྡོམ་བྱེད་རྒྱུའི་དམ་བཅའ་བཞག ཁོས་
ལྷག་བསམ་ཟོལ་མེད་ཀྱི་འགྱོད་བཤགས་བྱས་པར་རྒྱལ་བློན་ཐམས་ཅད་དགའ་ཚོར་
ཆེན་པོ་བྱུང་བ་དང་། ཨི་མུ་ཀྲང་ཏོ་དང་ཨི་སི་འུ་ཏི་གཉིས་ཀྱིས་ཀྱང་ཁོ་ལ་དད་
གུས་ཆེན་པོས་རང་གི་ལོ་རྒྱུས་དང་བར་དུ་ཆག་སྒོ་བྱུང་ཚུལ་རྣམས་ཁོ་ལ་ཇི་བཞིན་
དུ་གླེང༌། མཆོད་དཔོན་དེས་ཁོང་གཉིས་པོའི་གནས་ཚུལ་ཐོས་འཕྲལ་ཡིད་ལ་ཡ་
མཚན་ཆེས་ཆེར་འཕེལ་ནས་སྨྲས་པར། ཁྱེད་སྐུ་མཆེད་གཉིས་ལམ་ཆས་རྣམས་གྲ་
སྒྲིག་མཛོད་ཅིག ཁོ་བོས་ཁྱེད་གཉིས་ཕ་ཡུལ་དུ་ཕེབས་སྐྱེལ་ཞུ། ཞེས་བརྗོད་པ་ན་
ཨི་མུ་ཀྲང་ཏོ་དང་ཨི་སི་འུ་ཏི་གཅེན་གཅུང་གཉིས་པོས་ཁོ་ལ་ཐུགས་རྗེ་ཆེ་ཞུས་ང
དང་ཆབས་ཅིག་ཏུ་ད་ནི་སྔར་སོང་ལ་དྲན་གསོ་བྱས་ཀྱང་སྙིང་པོ་མ་མཆིས་སྙམ་སྟེ་
དབང་མེད་དུ་མིག་ཆུ་ཤོར། མཆོད་དཔོན་གྱིས་གཅེན་གཅུང་གཉིས་ལ་ལྟ་བཞིན་
སྙིང་རྗེ་བཟོད་གླགས་མེད་པ་ཞིག་བྱུང་ནས་སྨྲས་པར། ཁྱེད་གཉིས་སྤྱན་ཆབ་མ་
བསིལ། རིང་མིན་ཁྱེད་གཉིས་ཀྱང་ཉིར་མན་དང་ནུར་མན་གཉིས་དང་འདྲ་བར་
རང་གི་ཁྱིམ་མི་རྣམས་དང་ཞལ་འཛོམས་ཡོང་ངེས་རེད་ཅེས་བརྗོད་པ་ན། ཨི་མུ་
ཀྲང་ཏོ་དང་ཨི་སི་འུ་ཏི་གཉིས་ཀྱིས་དེ་ནི་ཅི་ཟེར་བ་ཡིན་ཞེས་དྲིས་པས། མཆོད་
དཔོན་གྱིས་ཁོང་གཉིས་ལ་ཉིར་མན་དང་ནུར་མན་གྱི་གཏམ་རྒྱུད་བཤད་དོ། ། ། །

ཉིར་མན་དང་ནུར་མན་གྱི་གཏམ་རྒྱུད།

གནའ་སྔ་མོ་གྲོང་ཁྱེར་ཁུ་ཕཱ་ཞེས་པའི་ཡུལ་དུ་ལེགས་པེལ་ཨི་པན་ཧ་ཐེ་མུ་ཞེས་
པ་ནོར་ལོངས་སྤྱོད་ལ་ཐོགས་པ་མེད་པའི་ཕྱུག་བདག་ཅིག་ཡོད་པ་དེར་ཉིར་མན་ཨི་
པན་ལེགས་པེལ་ཞེས་པའི་ཁྱེའུ་ཡིད་དུ་འོང་བ་ཞིག་བཙས། ཉིན་ཞིག་ཁོ་ཁྲོམ་དུ་འགྲོ་
བའི་ཚེ་བྲན་གཡོག་འཚོང་མཁན་ཞིག་གིས་ངོ་གདོང་ལ་སྐྱོ་ཤས་ཀྱི་ན་བུན་ཁྲིག་པའི་
བུད་མེད་ཡིད་དུ་འོང་བའི་པང་དུ་བུ་མོ་ཆུང་ཆུང་ཁུར་བ་ཞིག་ཁྲོམ་དུ་བཏོན་ནས་
ཚོང་རྩིས་བྱེད་པ་མཐོང་བ་ན། ཁོས་བུད་མེད་དེ་ལ་མཛུབ་མོ་བཙུགས་ནས་བྲན་
གཡོག་འཚོང་མཁན་དེར་མ་སྨད་འདི་གཉིས་ལ་རིན་གོང་ཇི་ཙམ་ཡིན་ཞེས་དྲིས།
བྲན་གཡོག་འཚོང་མཁན་ན་རེ། གསེར་ཊམ་བཅུ་ཕྲག་ལྔ་ཡིན་ཞེས་བརྗོད།
ལེགས་པེལ་ན་རེ། ཁྱོད་ཀྱིས་ཚོང་འཛིན་ཞིག་བྲིས་དང་རིན་འབབ་ཇི་ཐོབ་
བདག་གི་སྤྲོད་ཅེས་བརྗོད།
ཁོང་གཉིས་པོ་ཉོ་ཚོང་འགྲིག་རྗེས་ལེགས་པེལ་གྱིས་བྲན་གཡོག་མ་སྨད་གཉིས་
ཁྲིད་ནས་ཁྱིམ་དུ་ལོག་པ་ན་ཁོའི་ཆུང་མས་མཐོང་ནས་བྲན་མོ་འདི་གང་ནས་ཁྲིད་
ཡོང་བ་ཡིན་ཞེས་དྲིས་པ་ན་ལེགས་པེལ་ན་རེ། བདག་གིས་ཁྲོམ་ཐོག་ནས་ཉོས་པ་
ཡིན། ཁོ་བོ་ནི་བུ་མོ་ཆུང་ཆུང་འདི་ལ་ཤིན་ཏུ་དགའ། ཁྱོད་ལྟོས་ཨང་། བུ་མོ་འདི་
ན་སོ་ཚར་བ་ན་བུད་མེད་ཀུན་གྱིས་མི་དོ་བའི་མཛེས་མ་ཡིད་དུ་འོང་བ་ཞིག་ཆགས་
ངེས་རེད་ཅེས་བརྗོད་པ་ན། ཁོའི་ཆུང་མས་ཁྱོད་ཀྱིས་བཤད་པ་བདེན་ཞེས་བརྗོད་
མུར་བུད་མེད་དེར་ཁྱོད་ཀྱི་མིང་ལ་ཅི་ཟེར་ཞེས་དྲིས།
བྲན་མོ་ན་རེ། ལྕམ་སྐུ་ཞབས་མཁྱེན། བདག་གི་མིང་ལ་ཐོ་ཕི་ཀུ་ཟེར།
ཡང་ཆུང་མ་ན་རེ། ཁྱོད་ཀྱི་བུ་མོའི་མིང་ལ་ཅི་ཟེར་ཞེས་དྲིས།
བྲན་མོ་ན་རེ། བུ་མོ་འདི་ལ་ཟར་ཏི (བདེ་སྐྱིད་ཀྱི་དོན) ཟེར་བ་ཡིན་ཞེས་བརྗོད།
ཆུང་མ་ན་རེ། ལེགས་སོ། །བུ་མོ་ལ་བདེ་སྐྱིད་ཟེར་བ་ཡིན་ན་བུ་མོ་ཉོ་མཁན་༩ལ་
ཡང་བདེ་སྐྱིད་ཡོང་བ་ཡིན། ཞེས་བརྗོད་མཚམས་རང་གི་ཟླ་བོར་ད་ནི་ཁྱོད་ཀྱིས་བུ་
མོ་འདི་ལ་མིང་ཞིག་འདོགས་དགོས་ཞེས་བརྗོད།
ཟླ་བོ་ན་རེ། བུ་མོ་འདིར་མིང་ཅི་ཞིག་བཏགས་ན་ལེགས་སམ། མོ་ལ་ནུར་མན་
ཞེས་བཏགས་ན་ཅིའམ་ཞེས་བརྗོད།
ཆུང་མ་ན་རེ། ལེགས་སོ །ཁྱོད་ཀྱིས་བཏགས་པ་ལེགས་སོ། །ད་ནས་བཟུང་བུ་
མོ་འདིའི་མིང་ལ་ནུར་མན་ཞེས་བྱའོ་ཞེས་བརྗོད།
དུས་དེ་ནས་བཟུང་ལེགས་པེལ་བཟའ་ཚོ་ཟུང་གིས་རང་གི་ལུས་སྐྱེས་ཀྱི་བུ་ཉིར་
མན་དང་བྲན་མོའི་བུ་མོ་ནུར་མན་གཉིས་བྱིས་སྒྲོམ་གཅིག་གི་ནང་དུ་གསོས། དུས་
ཀྱི་བགྲོད་པ་ནི་སེ་གོལ་གཏོགས་ལྟར་མྱུར་ཞིང་ཡུད་ཙམ་ཞིག་ལ་ལོ་ཡི་ཉག་མ་བཅུ་
ཙམ་འདས། དེའི་ཚེ་དེའི་དུས་སུ་ཉིར་མན་དང་ནུར་མན་གཉིས་ཀ་ནར་གསོན་ནས་
མཛེས་ཤིང་ཡིད་དུ་འོང་བའི་ན་གཞོན་ཕོ་མོ་ཆ་གཅིག་ཏུ་འཚར་ལོངས་བྱུང་། ཁོང་
གཉིས་ཕན་ཚུན་བརྩེ་བ་ཤིན་ཏུ་ཟབ་པས་ཉིར་མན་གྱིས་ནུར་མན་ལ་གཅུང་མོར་
འབོད་པ་དང་། ནུར་མན་གྱིས་ཉིར་མན་ལ་གཅེན་པོར་འབོད།
ཉིན་ཞིག་ལེགས་པེལ་གྱིས་རང་གི་བུ་ཉིར་མན་ལ་གཞན་གྱིས་མི་ཚོར་བར་
འདི་སྐད་ཅེས་སྨྲས། བུ་ཁྱོད་གོ་བར་གྱིས་ཤིག ནུར་མན་ནི་བུ་ཁྱོད་དམར་འབྱར་
གྱི་སྐབས་སུ་བདག་གིས་ཉོས་པའི་གསོས་ཕྲུག་ཅིག་ཡིན་ན། མོ་ནི་ཁྱོད་ཀྱི་གཡོག་
མོ་ཡིན་པ་ལས་ཁྱོད་ཀྱི་གཅུང་མོ་མ་ཡིན་ན་ཁྱོད་ཀྱིས་མོ་ལ་གཅུང་མོ་འབོད་མི་རུང་
ཞེས་བརྗོད་པ་ན། ཉིར་མན་གྱིས་དེ་ལྟར་ན་མོ་ནི་བདག་གི་ཆུང་མར་ལེན་ནོ། །ཞེས་
བརྗོད་མུར་ཡིད་ལ་དགའ་བ་དཔག་ཏུ་མེད་པ་བྱུང་བས་དེ་མར་རང་གི་མའི་འགྲམ་
དུ་སོང་ནས་རང་གི་བསམ་ཚུལ་རྣམས་ཇི་བཞིན་བརྗོད་པ་ན། མ་དེས་ནུར་མན་ནི་
ཁྱོད་ཀྱི་གཡོག་མོ་རེད། བདག་ཀྱང་བུ་མོ་དེ་ལ་ཤིན་ཏུ་གཅེས་པས་སླད་ཁྱོད་གཉིས་
གཉེན་སྒྲིག་བྱས་ན་ལེགས་སོ་ཞེས་བརྗོད།
དེ་ནས་ཁོང་གཉིས་པོ་ཁོར་ཡུག་ཤིན་ཏུ་བཟང་པོའི་ཁྲོད་དུ་བདེ་ཞིང་སྐྱིད་པའི་
འཚོ་བར་ལོངས་སུ་སྤྱོད་བཞིན་སླར་ཡང་ལོ་འགའ་འདས་རྗེས་ཉིར་མན་དང་ནུར་
མན་གཉིས་ཀ་ན་གསོ་དར་ལ་བབས། ལྷག་པར་དུ་ནུར་མན་ནི་མཚར་སྡུག་ལང་ཚོ་
མཛེས་ཤིང་རང་བཞིན་བཟང་ལ་ཡོན་ཏན་གྱིས་ཕྱུག་པ། རོལ་ཆ་དང་ཡིག་རྩིས་ལ་
མཁས་ཤིང་གླུ་གར་སྒྱུ་རྩལ་རིགས་ལ་བྱང་ཆུབ་པ་སོགས་མཛངས་མའི་ཡོན་ཏན་ཀུན་
ལ་མི་རྨོངས་པའི་གཞོན་ནུ་མ་ལྷའི་བུ་མོ་ལྟ་བུ་ཞིག་ཡོད་པ་དེའི་སྙན་པ་ས་ཕྱོགས་
ཀུན་ཏུ་འབྲུག་ལྟར་གྲགས། གཞོན་ནུ་མ་དང་ཉིར་མན་མཛའ་གཅུགས་ཁྱོ་ཤུག་ཟུང་
དེ་སྐབས་འགར་ཤེས་བྱ་རིག་པའི་གནས་ལ་འཇུག་པ་དང་། སྐབས་འགར་ཡིད་ཀྱི་
འཆར་སྒོ་གླེང་བ། སྐབས་འགར་གླུ་གར་རོལ་རྩེད་ལ་འཇུག་པ་སོགས་གང་དགའ་ཅི་
སྐྱིད་ཀྱི་གནས་ལ་རོལ།
དེའི་དུས་སུ་ཧཱ་ལི་ཧྥ་༧ཨབ་ཏུ་མེ་ལིག་ཨི་པན་མེར་དབང་གིས་གྲོང་ཁྱེར་ཁུ་ཕཱ་
རུ་མིང་ལ་ཧན་ཀྲོག་ཀྲུ་ཞེས་པའི་ལས་ཚབ་ཅིག་བསྐོས་ཡོད་པ་དེ་ནི་ངོ་དགའ་སྤྲེལ་
ལད་ལ་མཁས་པའི་དཔོན་ངན་ཞིག་ཡིན། ཁོས་ནུར་མན་གྱི་མཛངས་མའི་སྙན་
གྲགས་ཐོས་པ་ན་འདི་སྙམ་དུ་བསམས་པར། ད་ཆ་ཧཱ་ལི་ཧྥའི་ཕོ་བྲང་ནང་ནུར་
མན་ལྟ་བུ་གླུ་གར་རོལ་མོར་མཁས་པའི་གཞོན་ནུ་མ་གཅིག་ཀྱང་མེད་པས། བདག་
གིས་ནུར་མན་ཞེས་པའི་གཞོན་ནུ་མ་དེ་ཅི་ནས་ཀྱང་ཧཱ་ལི་ཧྥར་འབུལ་ཐུབ་པ་བྱེད་
དགོས་སྙམ་ནས་རང་གི་ནང་གཉེར་རྒན་མོ་ཞིག་ཡོད་པ་དེ་བོས་ཏེ་སྨྲས་པར། རང་
རེའི་གྲོང་གི་ཕྱུག་བདག་ལེགས་པེལ་ཞེས་པར་གཡོག་མོ་ནུར་མན་ཞེས་པ་གླུ་གར་
རོལ་མོའི་སྒྱུ་རྩལ་ལ་ཤིན་ཏུ་མཁས་པའི་གཞོན་ནུ་མ་མཛེས་སྡུག་ལྡན་པ་ཞིག་ཡོད་
པ་འབྲུག་ལྟར་གྲགས་པ་ཁྱོད་དེའི་ཁྱིམ་དུ་སོང་ལ། ཁྱོད་གཞོན་ནུ་མ་དེ་དང་འགྲོགས་
རྗེས་མོ་ཕྱི་རུ་ཁྲིད་ཐུབ་པའི་ཐབས་གྱིས་ཤིག་ཅེས་མངག་ཆ་བྱས།
རྒན་མོས་རང་གི་སྦྱིན་བདག་ཧན་ཀྲོག་ཀྲུའི་ངག་བཀོད་ལྟར་ལུས་ལ་བལ་སྟོད་
གྱོན་ཞིང༌། སྐེ་ལ་ཕྲེང་རྡོག་སྟོང་ཚར་ལོངས་པའི་ཕྲེང་བ་རིང་པོ་ཞིག་བསྐོན། ལག་
གཅིག་ལ་རྔ་ཕྱགས་དང་ལག་གཅིག་ལ་འཁར་བ་བཟུང༌། ངག་ནས་ཁ་འདོན་བྱེད་
ཁུལ་ཐོག་གཡོ་ཅན་དྲང་བརྫུས་ཀྱིས་འདར་སིག་སིག་ངང་ལེགས་པེལ་ཁྱིམ་ཚང་གི་
རྒྱལ་སྒོ་བརྡུངས་པས་གཡོག་ཅིག་གིས་སྒོ་ཕྱེ་ནས་ཁྱོད་ལ་དོན་ཅི་ཡོད་དྲིས།
རྒན་མོ་ན་རེ། བདག་ནི་ཆོས་པ་ཞིག་ཡིན་པས་ཁྱེད་ཚོའི་གནས་བཟང་འདི་
གཡར་ནས་ཉིན་གུང་ཕྱག་འཚལ་རྒྱག་དགོས་པ་ཡིན་ཞེས་བརྗོད།
གཡོག་ན་རེ། འདི་ནི་ཉིར་མན་ཨི་པན་ལེགས་པེལ་གྱི་གཟིམ་ཤག་རེད། འདི་
ནང་ཕྱག་ཁང་མེད་ཅེས་བརྗོད།
རྒན་མོ་ན་རེ། ཁྱོད་ཚོའི་གཟིམ་ཤག་ཏུ་ཕྱག་ཁང་མེད་པ་བདག་གི་ཤེས།
བདག་ནི་གཞུང་དཔོན་གྱི་ནང་གཉེར་ཡིན། དེ་རིང་ཕྱི་རུ་ཆོས་བྱེད་ལ་ཡོང་། ད་
ལྟ་ཉིན་གུང་ཟིན་སོང་བས་ཁྱོད་ཚོའི་གཟིམ་ཤག་ལ་ཕྱག་འཚལ་རྒྱག་གནས་གཡར་
རོགས་ཞུ་ཞེས་བརྗོད།
ཡང་གཡོག་དེས། འདི་ལྟར་མི་ཡོང༌། ཁོ་བོས་ཁྱེད་གང་བྱུང་ནང་དུ་གཏོང་
ཐལ་བྱེད་མི་རིགས་སོ་ཞེས་བརྗོད།
རྒན་མོ་ན་རེ། བདག་ནི་བློན་ཆེན་རྣམས་ཀྱི་གཟིམ་ཤག་ཏུའང་འགྲོ་འོང་རང་
དབང་ཐོབ་ན་ཁྱོད་ཀྱིས་བདག་ཉིར་མན་ཨི་པན་ལེགས་པེལ་གྱི་ཁྱིམ་དུ་ཕྱག་འཚལ་
རྒྱག་པར་མི་གཏོང་བ་ཅི་ཡིན་ཞེས་བརྗོད།
རྒན་མོ་དང་གཡོག་གཉིས་རྩོད་པའི་སྐད་སྒྲ་ཉིར་མན་གྱིས་ཐོས་པ་དང་སྒོ་ཕྱིར་
དོན་ནས་འཛུམ་དང་བཅས་ཏེ་རྒན་མོ་ཁྱིམ་སྦུག་ཏུ་ཁྲིད། རྒན་མོ་དེས་ནུར་མན་
མཐོང་བ་དང་ཡིད་སྨོན་ཤིན་ཏུ་ཆེན་པོ་བྱུང་བས་མོ་ལ་བཀྲ་ཤིས་འཚམས་ཞུ་དང་
སྦྲགས་ངོ་བསྟོད་སྤྲེལ་ལད་ཀྱི་གཏམ་མང་དུ་བརྗོད། དེ་ནས་རྒན་མོས་ཁྱིམ་གྱི་ལོགས་
ཤིག་ཏུ་མུན་མ་རུབ་བར་ཕྱག་འཚལ་བརྒྱབ་ནས་བསྡད་པ་ན། ནུར་མན་གྱིས་ད་ནི་
མ་རྒན་ཁྱེད་ཡུད་ཙམ་ངལ་གསོ་བར་མཛོད་ཅིག་ཅེས་བརྗོད།
རྒན་མོ་ན་རེ། ལྕམ་སྐུ་ཞབས་མཁྱེན། ཚེ་ཕྱི་མ་བདེ་ཞིང་སྐྱིད་པ་ཡོང་ཆེད་འདི་
སྒང་ལ་དཀའ་བ་སྤྱོད་དགོས་པ་ཡིན། མི་ཚེ་འདིར་དཀའ་བ་མ་སྤྱད་ན་ཕྱི་མ་བདེ་
བའི་འབྲས་བུ་ཐོབ་མི་སྲིད་ཅེས་བརྗོད།
ནུར་མན་ན་རེ། མ་རྒན་ཁྱེད་གསོལ་ཟས་ཕྲན་ཙམ་བཞེས་དང༌། དེ་ནས་ཁྱེད་
ཀྱིས་ཨཱ་ལཱར་བདག་གི་སྡིག་སྒྲིབ་དག་པའི་སྨོན་ལམ་འདེབས་པར་ཞུ་ཞེས་བརྗོད།
རྒན་མོ་ན་རེ། ཐུགས་རྗེ་ཆེ། བདག་ནི་སྨྱུང་གནས་སྲུང་བ་ཡིན་པས་ཟས་མི་
བཟའ། ཁྱེད་ནི་ན་ཚོད་དར་སྒང་དུ་སོང་བས་བཟའ་བཏུང་ལེགས་པར་སྤྱོད་པ་དང་
ཡིད་སྤྲོ་བ་ལྡན་པ་ཞིག་དགོས། ཨཱ་ལཱས་ཀྱང་ཁྱོད་ལ་ཐུགས་རྗེས་གཟིགས་ངེས་རེད་
ཅེས་བརྗོད།
རྒན་མོས་ནུར་མན་གྱི་ཡིད་འགུག་པའི་ཆེད་དུ་གསུང་རབ་ཀྱི་ཚིག་དོན་དྲངས་
ནས་མོ་ལ་བསླབ་བྱ་དང་སེམས་གསོ་མང་དུ་བྱས་པ་ན། ནུར་མན་ཡིད་མགུ་ནས་
ཉིར་མན་ལ་སྨྲས་པར། བགྲེས་སོང་འདི་སྤྱོད་ལམ་བཟང་ཞིང་ངོ་གདོང་ནས་བྱང་
སེམས་ཀྱི་འོད་མདངས་འཕྲོ་བའི་ཆོས་པ་རྣམ་དག་ཅིག་རེད་འདུག་པས་ངེད་ཚོའི་
ཁྱིམ་དུ་ཞག་འགའ་ཉར་ན་ལེགས་སམ་ཞེས་བརྗོད་པ་ན་ཉིར་མན་གྱིས་ལེགས་
སོ།། ཁྱོད་ཀྱིས་ཁོང་ལ་སྡོད་ཁང་ཞིག་གྲ་སྒྲིག་བྱས་ཏེ་ཁོང་གཅིག་པུ་ཡིད་སིམ་པོར་
ཁ་འདོན་དགེ་སྦྱོར་བྱེད་དུ་བཅུག་ལ། སུས་ཀྱང་ཁོང་ལ་བག་མི་ཕེབས་པའི་སུན་
གཙེར་རིགས་བྱེད་མི་རུང་། ཁོང་ལ་བསྙེན་བཀུར་ལེགས་པོ་ཞུས་ན་ཨཱ་ལཱའི་ཐུགས་
རྗེས་ང་ཅག་རྣམས་ཀྱང་བཀྲ་ཤིས་ལུགས་ལེགས་ཀྱི་ངང་ནས་མི་ཚེ་མཐའ་ལ་འཁྱོལ་
ཐུབ་ཡོང་ཞེས་བརྗོད།
དེ་ཉིན་མཚན་མོ་རྒན་མོ་དེས་ཉིར་མན་གྱི་ཁྱིམ་དུ་མཚན་གང་ཕྱག་འཚལ་རྒྱག་
པ་དང་ཁ་འདོན་བྱས་ནས་བསྡད། ཕྱི་ཉིན་ཞོགས་པ་རྒན་མོས་ཉིར་མན་དང་ནུར་
མན་ལ་ཞལ་གྱེས་ཞུས་ནས་རང་གནས་སུ་ལོག་པའི་གྲབས་བྱེད་པ་ན། ནུར་མན་གྱིས་
རྒན་མོར་སྨྲས་པར། བདག་གི་སྦྱིན་བདག་གིས་ཁོ་མོར་ཁྱེད་ཁ་འདོན་དགེ་སྦྱོར་གནང་
སའི་དབེན་གནས་ཁང་བཟང་ཞིག་གྲ་སྒྲིག་བྱེད་དགོས་གསུངས་བྱུང་བས། ད་ནི་ཁྱེད་
གང་དུ་ཡང་མི་ཕེབས་པར་འདི་གར་སྒོམ་སྒྲུབ་གནང་ནས་བཞུགས་ཞེས་བརྗོད།
རྒན་མོ་ན་རེ། བཀའ་དྲིན་ཆེ། ཨཱ་ལཱ་ཐུགས་རྗེ་ཅན་གྱིས་ཁྱེད་ཚོར་མགོན་
སྐྱབས་མཛོད་ལ། ཁྱེད་རྣམས་ལ་ཚེ་གང་ནོར་ལོངས་སྤྱོད་ཕུན་སུམ་ཚོགས་པའི་
དངོས་གྲུབ་སྩལ་དུ་གསོལ། ད་ནི་བདག་འགྲོ་རྒྱུ་ཡིན། སླད་ཕྱིན་ཨཱ་ལཱའི་ཐུགས་
རྗེས་གཟིགས་ན་ཁོ་མོ་སླར་ཡང་ཁྱེད་རྣམས་མཇལ་བར་ཡོང་ངེས་ཡིན་པས། ཁྱེད་
ཚོས་གཡོག་ལ་སླད་ཕྲན་རང་སླེབས་པ་བྱུང་ཚེ་སྒོ་ཁར་བཀག་ཆ་མ་བྱེད་གསུང་བར་
ཞུ། ད་ནས་བཟུང་ཁོ་མོས་ཕྱག་འཚལ་བརྒྱབ་རྗེས་ཉིན་མཚན་ཀུན་ཏུ་ཁྱེད་ཚོ་སྤྲོ་པོ་
ཡོང་བའི་གསོལ་བ་སྨོན་ལམ་འདེབས་རྒྱུ་ཡིན་ཞེས་བརྗོད།
དེ་ནས་རྒན་མོ་རང་གི་གནས་སུ་ལོག ནུར་མན་ནི་སེམས་བག་སྲབ་པས་བྲལ་
བར་མི་བཟོད་པར་མིག་ནས་མཆི་མ་ལྷུང༌། འོན་ཀྱང་ནུར་མན་གྱིས་རྒན་མོ་རང་གི་
ཁྱིམ་དུ་ཡོང་དོན་ངོ་མ་ཅི་ཡིན་ག་ལ་རྟོགས།
རྒན་མོ་ནི་ཐོག་མའི་ལས་ཇུས་རྒྱུག་པས་མོས་དེ་མར་ཁྱིམ་དུ་ལོག་པ་ན། མོའི་
སྦྱིན་བདག་ཧན་ཀྲོག་ཀྲུ་ཡིས་མོ་ལ་ཁྱོད་ལ་བཅོལ་བའི་ལས་དེ་ཇི་འདྲ་བྱུང་སོང་ངམ་
ཞེས་དྲིས།
རྒན་མོ་ན་རེ། བདག་གིས་བུ་མོ་དེ་རིག་བྱུང༌། བུ་མོ་དེའི་མཛེས་སྡུག་ནི་དེང་
གི་དུས་འདིར་བུད་མེད་སུ་འདྲ་ཞིག་གིས་ཀྱང་འགྲན་དུ་མི་ནུས་པའི་ཡིད་འོང་ལང་
ཚོའི་དཔལ་འབར་བ་ཞིག་མཆིས་སོ་ཞེས་བརྗོད།
ཧན་ཀྲོག་ཀྲུ་ན་རེ། ཁྱོད་ཀྱིས་བུ་མོ་དེ་བསླུ་བྲིད་ཐུབ་ཚེ་བདག་གིས་ཁྱོད་ལ་
སྣང་སྦྱིན་སྤམ་མཐོ་བ་སྟེར།
རྒན་མོ་ན་རེ། ལགས་སོ། །སྐུ་ངོ་ཁྱེད་ཀྱིས་ཁོ་མོར་དུས་ཡུན་ཟླ་གཅིག་ཙམ་སྤྲོད་
པར་མཛོད།
ཧན་ཀྲོག་ཀྲུ་ན་རེ། དེ་རང་འགྲིག ཁྱོད་ལ་དུས་ཡུན་ཟླ་གཅིག་སྤྲོད།
དུས་དེ་ནས་བཟུང་རྒན་མོ་དེས་ཉིན་ལྟར་ཉིར་མན་གྱི་ཁྱིམ་དུ་འཁྲས་སྡོད་ཐོག་
སྐབས་རེ་མཚན་མོ་ཡང་ཞག་སྡོད་བྱེད། རྒན་མོ་སླེབས་རིམ་བཞིན་ཉིར་མན་དང་
ནུར་མན་ཁྱོ་ཤུག་ཟུང་དེས་ཁྱིམ་དུ་བླ་མ་སྐྱེས་བུ་དམ་པ་ཕེབས་པ་ལྟར་མོ་ལ་སྣེ་ལེན་
མགྲོན་སྐྱོང་གཟབ་གཟེངས་ལྡན་པ་བྱས་པ་ན། ཁྱིམ་མི་ཚང་མས་རྒན་མོ་དེ་མགྲོན་གྱི་
མཆོག་ཏུ་བཀུར་ནས་སྣེ་ལེན་བྱས། ཉིན་ཞིག་ཁྱིམ་མི་ཚང་མ་ཁུ་སིམ་དུ་གནས་པའི་
སྐབས་རྒན་མོས་སྐད་ཆུང་ཤབ་ཤུབ་ཀྱིས་ནུར་མན་ལ་སྨྲས་པར། སྲས་མོ་མཁྱེན་ནོ། །
བདག་ཁྱེད་ཀྱི་གཟིམ་ཤག་ཏུ་ཡོང་དོན་ནི་ཁྱོད་ལ་ཆོས་ཀྱི་ལམ་སྟོན་པར་ཡོང་བ་ཡིན།
ཁོ་མོས་ཁྱེད་ཆོས་ཀྱི་རྟོགས་པ་མཐོ་བའི་བླ་རྒན་ཞིག་གི་སར་ཁྲིད་ནས་དེས་ཁྱེད་ལ་
སྨོན་ལམ་གསོལ་འདེབས་བྱེད་བསམས་པས་ཁྱེད་ཕེབས་སམ་ཞེས་དྲིས།
ནུར་མན་ན་རེ། ལེགས་སོ་ལེགས་སོ། །མ་རྒན་ཁྱེད་ཀྱིས་བདག་ཁྲིད་དུ་མཛོད།
རྒན་མོ་ན་རེ། ཁྱེད་ཀྱིས་ཁྱིམ་འཛིན་ལྕམ་བགྲེས་མོར་དགོངས་སྐོར་ཞུས་ནས་
གནང་བ་ཐོབ་མཚམས་བདག་གིས་ཁྲིད་པས་ཆོག
ནུར་མན་གྱིས་ཉིར་མན་གྱི་མའི་འགྲམ་དུ་སོང་ནས་ཁོང་གིས་ཉིར་མན་ལ་
རང་ཉིད་རྒན་མོ་དང་མཉམ་དུ་ཕྱག་ཁང་དུ་ཀུན་སྤྱོད་བཟང་བའི་ཆོས་པ་དབུལ་པོ་
རྣམས་དང་མཉམ་དུ་ཕྱལ་འཚལ་དགེ་སྦྱོར་བྱེད་ལ་འགྲོ་འཐུས་ཀྱི་མོལ་མཆིད་མཛད་
རྒྱུའི་རེ་བ་ཞུ་བར་འགྲོ་སྐབས་ཉིར་མན་ཁྱིམ་དུ་ལོག་སྟེ་གདན་ཐོག་དུ་བསྡད་མ་ཐག
རྒན་མོས་དེ་མར་ཁོ་ལ་ངོ་བསྟོད་ཀྱི་གཏམ་དང་བཅས་ཁོའི་ལག་ཏུ་འོ་སྦྱར་བར་འགྲོ་
རྩིས་ཀྱང་ཁོས་དང་བ་མི་སྟོན་པར་སྨོན་པའི་གཏམ་ལན་ཞིག་བྱས་རྗེས། སྟན་ལས་
ལངས་ཏེ་སོང་།
ཕྱི་ཉིན་རྒན་མོས་སླར་ཡང་ཉིར་མན་གྱི་ཁྱིམ་དུ་སོང་བ་དང་མོས་ཉིར་མན་
བསྡད་མེད་པའི་སྐབས་དང་བསྟུན་ནས་ནུར་མན་ལ་ཤབ་ཤུབ་ཀྱིས་སྨྲས་པར། ཁ་
ཉིན་ངེད་ཚོས་འཛོམས་དུས་ཀྱི་ཁ་ཆད་ཟིན་པ་ལྟར་དེ་རིང་ཉིར་མན་ཁྱིམ་དུ་མེད་
པའི་སྐབས་འདིར་ངེད་གཉིས་ཁྱུག་ཙམ་སོང་སྟེ་གང་མགྱོགས་ལོག་ཡོང་ན་མི་འགྲིག་
གམ་ཞེས་བརྗོད། ནུར་མན་གྱིས་གྱོས་མོའི་སར་གནང་བ་ཞུ་བར་སོང་ནས་སྨྲས་པར།
བདག་དད་ལྡན་རྒན་མོ་དང་མཉམ་དུ་ཕྱག་ཁང་དུ་རྟོགས་ལྡན་ཆོས་པ་རྣམས་མཇལ་
བར་འགྲོ་རྒྱུའི་གནང་བ་སྩོལ། ཉིར་མན་ཁྱིམ་དུ་མ་ལོག་སྔོན་ལ་ཁོ་མོས་ལོག་ཐུབ་པ་
བྱེད་ཅེས་བརྗོད།
ཉིར་མན་གྱི་སྐྱེད་མས། དོན་འདི་ཉིར་མན་གྱིས་ཤེས་ན་ཆག་སྒོ་བསླངས་བ་
རེད་ཅེས་བརྗོད།
རྒན་མོ་ན་རེ། ཁོ་མོས་བུ་མོ་ཡུན་རིང་སྡོད་མི་འཇུག ལྟ་ཙམ་བྱས་རྗེས་ཕྱིར་
ལོག་ཡོང་རྒྱུ་ཡིན། ཞེས་བརྗོད་དེ་རྒན་མོས་ཐབས་བརྒྱ་ཇུས་སྟོང་གིས་ནུར་མན་མགོ་
སྐོར་བཏང་ནས་ཧན་ཀྲོག་ཀྲུའི་ཁྱིམ་དུ་ཁྲིད་རྗེས་མོ་ཁང་ཆུང་ཞིག་ཏུ་བཞག་སྟེ་རྒན་
མོ་དེ་རང་གི་སྦྱིན་བདག་ཧན་ཀྲོག་ཀྲུ་ལ་གནས་ཚུལ་སྐྱེལ་བར་བསྐྱོད། ཧན་ཀྲོག་
ཀྲུས་ནུར་མན་ཁྲིད་ཡོད་པ་ཐོས་འཕྲལ་དེ་མར་སྟན་ལས་ལངས་ཏེ་ལྟ་བར་སོང་བ་
ན། བུད་མེད་མཛེས་མ་འདི་ལྟ་བུ་ད་ཕན་ཁོའི་འདྲེན་བྱེད་ཀྱི་སྤྱོད་ཡུལ་དུ་མ་གྱུར་
བས། ཁོ་ནི་ཡིད་ལ་སྤྲོ་བ་ཚད་མེད་འཕེལ་ཞིང་། དེ་མར་ཕྲིན་ཡིག་ཅིག་བྲིས་རྗེས་
སྐུ་སྲུང་བ་གཅིག་དང་དམག་མི་བཅུ་ཕྲག་ལྔ་བཅས་ནུར་མན་ཏཱ་མ་སིར་ཧཱ་ལི་ཧྥར་
འབུལ་བར་མངགས། དཔུང་ཚོགས་ཐོན་ཁར་ཁོས་སྐུ་སྲུང་པ་དེར་ཁྱོད་ཏཱ་མ་སིར་
འབྱོར་བ་ན་འཕྲིན་ཡིག་འདི་དང་བུ་མོ་མཛེས་མ་དེ་རྒྱལ་པོར་ཕུལ་རྗེས་རྒྱལ་པོའི་
བཀའ་ཁྱེར་ནས་མྱུར་བར་ཕྱིར་ལོག་ཡོང་དགོས་ཞེས་མངག་ཆ་བྱས།
སྐུ་སྲུང་བ་དེས་དཔོན་གྱི་བཀའ་བཞིན་དཔུང་གི་ཚོགས་ཁྲིད་དེ་ནུར་མན་རྒྱལ་
སར་སྐྱེལ་བའི་ལམ་དུ་ཞུགས། ནུར་མན་ནི་གནས་ཚུལ་ཅི་ཡིན་ཆ་མ་གཏོགས་པར་
ཉིན་གང་མིག་དང་མཆི་མ་མི་བྲལ་བར་ངུ་བཞིན་དུ་བསྡད། ཡུལ་ཏཱ་མ་སིར་འབྱོར་
བ་དང་སྐུ་སྲུང་བ་དེས་ཧཱ་ལི་ཧྥ་མཇལ་བར་བསྐྱོད་ནས་གནས་ཚུལ་རྣམས་རྒྱལ་པོའི་
སྙན་དུ་གསོལ་བ་ན། ཧཱ་ལི་ཧྥས་དེ་མར་ནུར་མན་ལ་ཕོ་བྲང་ནང་སྡོད་མལ་གཟིམ་
ཆུང་གྲ་སྒྲིག་བྱས།
ཧཱ་ལི་ཧྥ་སྤྲོ་བ་རབ་ཏུ་འཕེལ་ནས་ཕོ་བྲང་དུ་ལོག་རྗེས་བཙུན་མོར་སྨྲས་པར།
ཧན་ཀྲོག་ཀྲུ་ཡིས་གྲོང་ཁྱེར་ཁུ་ཕཱའི་འབྱོར་ལྡན་མི་དྲག་ཅིག་གི་ས་ནས་གསེར་ཊམ་
ཁྲི་ཕྲག་གཅིག་སྤྲད་དེ་བུ་མོ་ཞིག་ཉོས་ནས་ཕྲིན་ཡིག་དང་བཅས་བདག་ལ་སྐྱེལ་དུ་
བཏང་འདུག་ཅེས་བརྗོད་པ་ན། བཙུན་མོས་ལེགས་སོ་ལེགས་སོ། །དེ་ནི་ཨཱ་ལཱ་ཐུགས་
རྗེ་ཅན་གྱིས་ཁྱོད་ལ་དངོས་གྲུབ་བསྩལ་བ་རེད་ཅེས་བརྗོད། སྐབས་དེར་ཧཱ་ལི་ཧྥའི་
གཅུང་མོས་རྒྱལ་པོར་མནའ་མ་ཞིག་ཉོས་ཡོད་པའི་གནས་ཚུལ་ཐོས་འཕྲལ་རྒྱུག་ནས་
ལྟ་བར་ཡོང་། མོས་ནུར་མན་མཐོང་བ་དང་ཧང་སང་ནས་ཨ་ཙི། མཛེས་མ་འདི་
ལྟ་བུར་གསེར་ཊམ་འབུམ་ཕྲག་གཅིག་སྤྲད་ནའང་ཧཱ་ལི་ཧྥ་ནི་རིན་གོང་ཆེ་བར་མི་
སེམས་ཞེས་བརྗོད།
ནུར་མན་ནི་ཤིན་ཏུ་ཡ་མཚན་ཆེ་བར་གྱུར་ནས་སྨྲས་པར། ཡུལ་འདི་ཡི་མིང་ལ་
ཅི་ཟེར། གནས་འདི་ནི་རྒྱལ་པོ་སུ་ཞིག་གི་ཕོ་བྲང་ཡིན། མཛེས་ལྡན་གཅུང་མོ་ཁྱེད་
ཀྱིས་མ་གསང་དྲང་པོའི་གཏམ་ཞིག་བདག་ལ་གསུང་བར་ཞུ་ཞེས་དྲིས།
གཅུང་མོ་ན་རེ། །ཡུལ་འདི་ནི་གྲོང་ཁྱེར་ཆེན་པོ་ཏཱ་མ་སི་ཞེས་པ་དེ་ཡིན།
གནས་འདི་ནི་བདག་གི་གཅེན་པོ་ཧཱ་ལི་ཧྥ་ཨབ་ཏུ་མེ་ལིག་ཨི་པན་མེར་དབང་གི་ཕོ་
བྲང་ཡིན་པ་ཁྱོད་ཀྱིས་མི་ཤེས་སམ་ཞེས་བརྗོད།
ནུར་མན་ན་རེ། ཁོ་མོ་ཡུལ་གང་དུ་སླེབས་པ་གཏན་ནས་མི་ཤེས།
གཅུང་མོ་ན་རེ། ཁྱོད་ཀྱི་བདག་པོས་ཁྱོད་ཧཱ་ལི་ཧྥ་ལ་བཙོངས་པ་ཁྱོད་ལ་བཤད་
མེད་པ་ཡིན་ནམ་ཞེས་དྲིས།
རྒྱལ་པོའི་གཅུང་མོའི་གཏམ་དེ་ཐོས་པ་དང་ནུར་མན་ནི་ཁོང་ཁྲོ་བཟོད་གླགས་
མེད་པ་ཞིག་བྱུང་ནས་ངུ་ཤོར་བ་དང་ཆབས་ཅིག་འདི་སྙམ་དུ་བསམས་པར། བདག་
ནི་གཞན་གྱི་མགོ་སྐོར་འོག་ཏུ་ཚུད་པར་ངེས་སོ། །གནས་ཚུལ་འདི་གཞན་ལ་བཤད་
ན་ཡིད་ཆེས་མཁན་སུ་ཞིག་ཡོང་། རེ་ཞིག་བཟོད་པ་བསྒོམས་ནས་བསྡད་ན་ལེགས།
ནམ་ཞིག་ཨཱ་ལཱས་བདག་སྐྱོབ་པར་མཛད་དོ་སྙམ་ནས་མགོ་བོ་དུད་ཅིང་ངག་སྒོ་
བསྡམས་ནས་བསྡད། ལམ་བར་གྱི་ངལ་བ་དང་ཉི་གཟེར་ལྷགས་འཚུབ་ཀྱིས་གཙེས་
པས་གཞོན་ནུ་མ་དེའི་ངོ་གདོང་ཡང་ཅུང་ཟད་སྨུག་པོ་གྱུར། ནུར་མན་ནི་ནོངས་ཤིང་
བག་མི་ཕེབས་པའི་རྣམ་འགྱུར་ལྡན་པས་རྒྱལ་པོའི་གཅུང་མོ་དེ་ཡང་སྐྱེངས་པའི་ཚུལ་
གྱིས་ཕྱི་བགྲོད་ཀྱིས་སོང་
ཕྱི་ཉིན་རྒྱལ་པོའི་གཅུང་མོས་རྒྱན་གོས་ཁུར་ཏེ་ནུར་མན་ལ་ལྟ་བར་ཡོང་ནས་
གཞོན་ནུ་མ་དེར་གཟབ་མཆོར་ལེགས་པར་སྤྲས་རྗེས་ཧཱ་ལི་ཧྥ་བོས་ནས་གཅེན་པོ་
ཁྱེད་སྲིད་ན་དཀོན་པའི་མཛེས་མར་གཟིགས་པར་ཕེབས་ཤོག་ཅེས་བརྗོད། ཧཱ་ལི་
ཧྥས་ནུར་མན་ལ་སྨྲས་པར། ཁྱོད་ཀྱི་བཞིན་ཁེབས་སེང་རས་བཤུས་ནས་བདག་ལ་
ལྟ་བར་འཇུག་ཅེས་བརྗོད་པས། ནུར་མན་ངོ་ཚའི་གདོང་པ་སྨད་ཅིང་མགོ་བོ་དུད་
དེ་གནས་པ་ན། ཧཱ་ལི་ཧྥས་རང་གི་གཅུང་མོར་སྨྲས་པར། གཞོན་ནུ་མ་འདི་ཡིད་མི་
དགའ་བར་གྱུར་བས་ཁྱོད་ཀྱིས་མོའི་སེམས་གསོ་བར་གྱིས་ཤིག་ཅེས་བརྗོད།
ནུར་མན་ནི་རང་གི་ཟླ་བོ་ཉིར་མན་དང་བྲལ་བའི་སྡུག་བསྔལ་གྱིས་གཟིར་ཏེ་
ཟས་བཅུད་ཉལ་གཉིད་བྲལ་ཞིང་ཉིན་མཚན་དུས་དྲུག་ཏུ་བདེ་བའི་གནས་མ་བྱུང་
གཤིས། མཐར་ལུས་ཁམས་ཀྱི་འབྱུང་བ་འཁྲུགས་ནས་མལ་དུ་ལུས་པ་དང་རིམ་གྱིས་
ལུས་ཚད་ཆེས་ཆེར་རྒྱས་ཤིང་ཟུག་རྔུ་དྲག་པོས་མནར་བས་བཞིན་གྱི་མདངས་ཉམས་
ལུས་ཀྱི་ཤ་ཤོར། ཧཱ་ལི་ཧྥས་གཞོན་ནུ་མ་དེའི་ནད་གཞིར་སེམས་ཁུར་ཆེན་པོས་སྨན་
པ་གྲགས་ཅན་མང་པོ་སྨན་བཅོས་བྱེད་པར་བོས།
རྒན་མོས་ནུར་མན་ཁྱིམ་ནས་ཁྲིད་རྗེས་ཉིར་མན་ཁྱིམ་དུ་ལོག་སྟེ་སྟན་ལ་འཁོད་
མཚམས་ནུར་མན་ལན་འགའ་བོས་ཀྱང་ཨ་ལན་བྱེད་མི་མ་བྱུང་སྟབས་ཁོས་སྟན་ལས་
ལངས་ཏེ་ནུར་མན། ནུར་མན་ཞེས་འབོད་བཞིན་དུ་ཁྱིམ་ནང་བཙལ་འཚོལ་ཇི་ལྟར་
བྱས་ཀྱང་མ་རྙེད། བྲན་གཡོག་རྣམས་ནི་འཇིགས་ནས་ཕར་གཡོལ་ཚུར་གཡོལ་ཁོ་
ན་བྱེད། ཁོ་སྐྱེད་མའི་གཟིམ་ཆུང་དུ་བསྐྱོད་པ་ན་སྐྱེད་མ་ནི་ལག་གཉིས་ཀྱིས་འགྲམ་
པ་སྐྱོར་ནས་འགུལ་ཙམ་ཡང་མི་བྱེད་པར་བསྡད་ཡོད་པ་དེར་ནུར་མན་གང་དུ་སོང་
མིན་དྲིས་པ་ན། སྐྱེད་མ་ན་རེ། ནུར་མན་ནི་དད་ལྡན་རྒན་མོ་དེས་ཁྲིད་ནས་ཆོས་
པ་དབུལ་པོ་རྣམས་ལ་ལྟ་བར་སོང་བས་ཡུད་ཙམ་སོང་རྗེས་ལོག་རྒྱུ་རེད་ཅེས་བརྗོད།
ཉིར་མན་ན་རེ། ཁོང་གཉིས་སོང་ནས་དུས་ཡུན་ཇི་ཙམ་སོང༌། དུས་ནམ་ཙམ་ལ་
ལོག་ཡོང་ཞེས་དྲིས་པར་མ་དེས་ཁོང་གཉིས་པོ་ད་ནང་ཞོགས་པ་ནས་སོང་ཞེས་བརྗོད།
ཉིར་མན་ན་རེ། ཁྱོད་ཀྱིས་མོ་ཕྱི་ལ་གཏོང་བ་ཅི་ཡིན།
མ་ན་རེ། རྒན་མོ་དེས་བདག་ལ་ཨུ་ནན་ཆེན་པོས་མོ་འཁྱུག་ཙམ་གཏོང་དགོས་
བརྗོད་པ་ན་བདག་ལ་ཡང་བྱ་ཐབས་མ་བྱུང༌།
ཉིར་མན་གྱིས་ད་ནི་དཀོན་མཆོག་གིས་གཟིགས་ནས་མོ་ལ་ཁ་ཉེས་གོད་ཀ་འདྲ་
མི་ཡོང་བ་ཤོག་ཅེས་བརྗོད།
དེ་ནས་ཉིར་མན་གྱིས་ཐམ་ཐོམ་དུ་སྐོར་ཞིབ་དཔོན་གྱིས་སར་སོང་སྟེ་སྨྲས་པར།
མི་ངན་གདུག་པ་ཅན་གྱིས་བདག་གི་ཁྱིམ་ནས་ཁོ་བོའི་ཆུང་མ་མགོ་སྐོར་བཏང་སྟེ་
ཁྲིད་སོང་བ་ཁྱོད་ཀྱིས་མི་ཤེས་སམ། དོན་དེ་ཁྱོད་ཀྱིས་བདག་འདོམས་མི་བྱེད་ན་ཁོ་
བོས་དཔོན་ཆེན་པོའི་སར་ཁྱོད་ཀྱི་གནས་ཚུལ་ཞུ་བར་འགྲོ་ངེས་ཡིན་ཞེས་བརྗོད།
སྐོར་ཞིབ་དཔོན་ན་རེ། ཁྱོད་ཀྱི་འབངས་མོ་སྐྱེ་བོ་སུ་ཞིག་གིས་ཁྲིད་སོང་བ་ཡིན་ནམ།
ཉིར་མན་ན་རེ། ལུས་ལ་བལ་སྟོད་གྱོན་ཞིང་ལག་ཏུ་ཕྲེང་བ་རིང་པོ་བཟུང་བའི་
རྒན་མོ་སྤམ་རྫུ་ཅན་ཞིག་གིས་ཁྲིད་ནས་སོང་
སྐོར་ཞིབ་དཔོན་ན་རེ། རྒན་མོ་དེ་གང་དུ་ཡོད་དམ། ཁྱོད་ཀྱིས་ང་ལ་ཤོད་ཅིག
བདག་གིས་མོ་བཟུང་དུ་འགྲོ།
ཉིར་མན་ན་རེ། རྒན་མོ་དེ་གང་དུ་ཡོད་པ་བདག་གིས་ཇི་ལྟར་ཤེས་ཞེས་བརྗོད།
སྐོར་ཞིབ་དཔོན་ན་རེ། མ་མཐོང་མ་རིག་པའི་ལས་འདི་ཨཱ་ལཱས་མ་གཏོགས་
སུས་ཀྱང་མི་ཤེས་ཅེས་བརྗོད། འོན་ཀྱང་དོན་དུ་བུ་མོ་དེ་ཧན་ཀྲོག་ཀྲུའི་ནང་གཉེར་
རྒན་མོས་མགོ་བསྐོར་ནས་ཁྲིད་སོང་བ་ཁོས་གསལ་བར་ཤེས།
ཉིར་མན་ན་རེ། ཁྱོད་དང་ཧན་ཀྲོག་ཀྲུ་གཉིས་བདེ་སྲུང་འགོ་པ་ཡིན་པས།
བདག་གི་ཆུང་མ་མི་ངན་གྱིས་མགོ་སྐོར་བཏང་ནས་ཁྲིད་སོང་བས་བདག་ཁྱོད་ཀྱི་
སར་མི་རྩིས་ལེན་དུ་ཡོང་བ་ཡིན་ཞེས་བརྗོད།
སྐོར་ཞིབ་དཔོན་ན་རེ། དེ་ལྟར་ན་ཁྱོད་ཧན་ཀྲོག་ཀྲུ་འཚོལ་ལ་སོང་།
ཉིར་མན་གྱིས་རང་གི་ཕ་གྲོང་ཁྱེར་ཁུ་ཕཱའི་མི་དྲག་ཡིན་པའི་བློ་གཤེད་ཀྱིས་
ཧན་ཀྲོག་ཀྲུ་འཚོལ་དུ་སོང་། ཁོ་ཧན་ཀྲོག་ཀྲུའི་ཁྱིམ་གྱི་སྒོ་རྩར་འབྱོར་བ་དང་འཁོར་
གཡོག་ཅིག་གིས་བརྡ་སྐྱེལ་བར་སོང་བ་ན། ཧན་ཀྲོག་ཀྲུས་ཉིར་མན་ནང་དུ་གཏོང་
དགོས་པའི་བཀའ་བཏང་། ཉིར་མན་སླེབས་པ་དང་ཧན་ཀྲོག་ཀྲུས་ཁྱོད་ལ་དོན་ཅི་
ཡོད་ཅེས་དྲིས་པ་ན། ཉིར་མན་གྱིས་རང་གི་ཆུང་མ་རྒན་མོས་མགོ་བསྐོར་ཏེ་ཁྲིད་
སོང་ལུགས་རྣམས་ཁོ་ལ་བརྗོད། ཧན་ཀྲོག་ཀྲུས་གམ་གཡོག་གཅིག་བསྐོར་བྱ་དཔོན་
འབོད་དུ་བཏང༌། བསྐོར་བྱ་དཔོན་གྱིས་རྒན་མོ་དེ་ངོ་ཤེས་པ་ཧན་ཀྲོག་ཀྲུས་གསལ་
བར་རྟོགས་མོད། འོན་ཀྱང་བསྐོར་བྱ་དཔོན་སླེབས་པ་དང་ཧན་ཀྲོག་ཀྲུས་ཁོ་ལ་སྨྲས་
པར། ཁྱོད་ཀྱིས་ཉིར་མན་གྱི་ཆུང་མ་འཚོལ་དགོས་པ་མ་ཟད། རྒན་མོ་དེ་བཟུང་ནས་
འདིར་ཁྲིད་ཡོང་དགོས་ཞེས་བརྗོད།
བསྐོར་བྱ་དཔོན་ན་རེ། མཐོང་བར་མ་གྱུར་བའི་བྱ་བ་འདི་ཨཱ་ལཱས་མ་ཏོག་སྐྱེ་
བོ་སུ་ཞིག་གི་ཀྱང་རྟོགས་པར་མི་ནུས་སོ་ཞེས་བརྗོད།
ཧན་ཀྲོག་ཀྲུ་ན་རེ། ཁྱོད་ཀྱིས་མགྱོགས་འགྲོའི་རྟ་ཕོ་བཅིབས་ནས་ཁྲོམ་གཞུང་རེ་
རེ་བཞིན་དང་གྲོང་ཚོ་རེ་རེ་བཞིན་དུ་མྱུལ་ཏེ་འབངས་མོ་དེ་ཅི་ནས་ཀྱང་འཚོལ་ཐུབ་
པ་དགོས་ཞེས་བཀའ་བཏང༌། དེ་ནས་ཁོས་ཁ་ཕྱིར་བསྐོར་ཏེ་ཉིར་མན་ལ་སྨྲས་པར།
གལ་ཏེ་ཁྱོད་ཀྱི་ཆུང་མ་རྙེད་པར་མ་གྱུར་ན་བདག་དང་བསྐོར་བྱ་དཔོན་གྱི་ཁྱིམ་ཚང་
སོ་སོ་ནས་འབངས་མོ་བཅུ་ཕྲག་རེ་ཁྱོད་ལ་གུན་གསབ་ཏུ་སྤྲོད་ཅེས་བརྗོད།
ཉིར་མན་ནི་ཡིད་ལ་སྡུག་བསྔལ་གྱི་ཁུར་ལྕིས་མནན་ཏེ་བློ་ཕམ་ཡིད་ཆད་ཀྱི་
ངང་ནས་ཁྱིམ་དུ་ལོག་པ་དང་མ་ཡི་མདུན་དུ་ངུ་བཞིན་བསྡད་པ་ན། མ་དེ་ཡང་
སེམས་སྡུག་གི་མཆི་མ་ནར་ནར་དུ་ལྷུང༌། དེ་ལྟར་མ་བུ་གཉིས་ནུར་མན་བརླག་པའི་
སྡུག་བསྔལ་གྱིས་མཚན་ཐོག་ཐག་གཉིད་ཀྱི་སྐལ་བ་མ་བྱུང་བར་ནམ་ལངས། དེ་རྗེས་
གནས་ཚུལ་དེ་ནུར་མན་གྱི་ཕས་ཤེས་ནས་ཁྱིམ་དུ་ལོག་སྟེ་སྨྲས་པར། ཧན་ཀྲོག་ཀྲུ་
ཞེས་པ་དེ་ནི་སྐྱེ་བོ་གདུག་པ་ཅན་ཞིག་ཏུ་མཆིས། ཁོས་རྒན་མོ་དེ་མངགས་ནས་ནུར་
མན་མགོ་སྐོར་བཏང་སྟེ་ཁྲིད་སོང་བ་རེད། ད་ནི་བུ་ཁྱོད་སེམས་ཁྲལ་ཆེན་པོ་བྱེད་མི་
རིགས། ལས་འབྲས་ཀྱི་རྣམ་སྨིན་མྱུར་དུ་ཡོང་བས། དུས་ལ་བབས་ན་ཨཱ་ལཱ་ཐུགས་
རྗེ་ཅན་གྱིས་སྐྱོབ་པར་བྱེད་སྲིད་ཅེས་བརྗོད།
གནས་ཚུལ་ཐོན་རྗེས་ཉིར་མན་ནི་སྡུག་བསྔལ་གྱིས་གཟིར་བའི་སེམས་ནད་དྲག་
པོས་གཙེས་ཏེ་ཟླ་གསུམ་མལ་དུ་ལུས་ནས་བཞིན་གྱི་མདངས་ཉམས་ཤིང་ལུས་ཀྱི་ཤ་
ཡང་ཤོར་ནས་སྤྲེའུ་ལྟར་རིད་རིད་པོར་སོང་བས། སྨན་པ་མཁས་པ་མང་དུ་བསྟེན་
ཡང་གསོ་བའི་ཐབས་མ་བྱུང་བར་ཚེ་ཡི་འདུ་བྱེད་སྟོང་ལ་ཉེ་བར་གྱུར་བ་ན། ཁོའི་
ཕ་ཡི་སེམས་ལ་ཡང་ད་ནི་རང་གི་ཕྲུ་གུ་གསོན་པའི་རེ་བ་བྲལ་སོང་སྙམ་ནས་ཡིད་ལ་
སྡུག་བསྔལ་གྱི་མུན་པ་བཏིབས
ཉིན་ཞིག་ཉིར་མན་གྱི་ཕ་དེ་ནད་པའི་མལ་གྱི་འགྲམ་དུ་གསོན་པའི་རེ་བ་བྲལ་
ཏེ་ཡིད་མུག་ནས་སྡོད་པའི་ཚེ་ན་གློ་བུར་དུ་ཏ་ཟིག་ཡུལ་ནས་གསོ་དཔྱད་དང་མོ་རྩིས་
སོགས་ལ་ཤིན་ཏུ་མཁས་པའི་དྲང་སྲོང་ཞིག་གྲོང་ཁྱེར་འདིར་སླེབས་ཡོད་པའི་གནས་
ཚུལ་ཐོས་པ་ན།ཕ་ལེགས་པེལ་ནི་དགའ་བ་བརྗོད་ཀྱིས་མི་ལངས་པ་ཞིག་བྱུང་བས།
དེ་མར་དྲང་སྲོང་དེ་ནུར་མན་གྱི་ནད་གཞི་བཅོས་པར་ཁྱིམ་དུ་གདན་དྲངས། ལེགས་
པེལ་གྱིས་གུས་པ་ཆེན་པོས་དྲང་སྲོང་དེ་གྲལ་འགོར་བཞུགས་སུ་གསོལ་ནས་སྨྲས་
པར། དྲང་སྲོང་ཁྱེད་ཀྱིས་བདག་གི་བུ་འདི་ནད་ལས་སྐྱོབ་པར་མཛོད་ཅེས་བརྗོད།
དེ་ནས་དྲང་སྲོང་གིས་ཉིར་མན་ལ་རྩ་བརྟག་པ་དང་ངོ་མདོག་སོགས་ལ་ཞིབ་པར་
དཔྱད་རྗེས་དགོད་ཙམ་བྱས་ནས་ལེགས་པེལ་ལ་སྨྲས་པར། ཁྱེད་ཀྱི་བུ་འདི་སེམས་
ཀྱིས་བསླངས་པའི་ནད་གཞི་རེད་ཅེས་བརྗོད།
ལེགས་པེལ་ན་རེ། དེ་དེ་བཞིན་ཏེ། ཁྱེད་ཀྱིས་ལེགས་པར་བརྟག་ནས་ནད་
གཞི་ཉེན་ཚབས་ཆེ་ཆུང་ཇི་ཡོད་བདག་ལ་མ་གསང་དྲང་པོའི་གཏམ་ཞིག་གསུང་
བར་ཞུ་ཞེས་བརྗོད།
དྲང་སྲོང་ན་རེ། འའདི་ནི་རང་གི་སེམས་ཆགས་ཀྱི་མི་དང་བྲལ་བའི་རྐྱེན་གྱིས་
བྱུང་བའི་ནད་ཅིག་རེད། བུ་འདིའི་སེམས་པ་ཆགས་སའི་མི་དེ་ད་ཆ་སྦག་སོ་ལཱ་ནས་
ཏཱ་མ་སིར་བསྐྱལ་ཟིན་པས་བུ་མོ་དེ་ཐུག་འཕྲད་བྱུང་ན་ནད་ཀྱང་རང་བཞིན་གྱིས་
དྲག་སྐྱེད་ཡོང་བ་ལས་སྨན་དང་སྨན་བཅོས་བྱས་ནས་གསོ་མི་ཐུབ་ཅེས་བརྗོད།
ལེགས་པེལ་ན་རེ། དྲང་སྲོང་ཁྱེད་ཀྱིས་ཁོང་གཉིས་ཐུག་འཕྲད་ཡོང་བའི་ཐབས་
ཤིག་ཅི་ནས་ཀྱང་མཛོད། བདག་གིས་ཁྱེད་ལ་ཐུགས་རྗེ་ལེགས་འབུལ་གཏོད་ཆེ་བ་འབུལ་
རྒྱུ་མ་ཟད། ཁོ་བོས་ཁྱེད་ལ་སྐུ་ཚེ་ཧྲིལ་པོའི་བསྙེན་བསྐུར་ཞབས་ཏོག་ཞུ་ཞེས་བརྗོད།
དྲང་སྲོང་ན་རེ། དོན་དེ་སྒྲུབ་དཀའ་བ་མེད་པས་འཕྲལ་དུ་འགྲུབ་ཡོང་ཞེས་
བརྗོད་པ་དང་ཁ་ཕྱིར་བསྐོར་ནས་ནུར་མན་ལ་སྨྲས་པར། ཁྱེད་སེམས་ཁྲལ་བྱེད་
དགོས་དོན་མེད། བློ་བདེ་མོར་སྡོད་ཅེས་བརྗོད་མཚམས་ལེགས་པེལ་ལ་སྨྲས་པར།
ཁྱོད་ཀྱི་བུ་འདི་ཁོ་བོས་ཏཱ་མ་སིར་སྤྲོ་འཆམ་དུ་འཁྲིད་འགྲོ། ཨཱ་ལཱའི་ཐུགས་རྗེས་
གཟིགས་ན་ཁྱོད་ཀྱི་བུ་འདི་རང་གི་བརྩེ་གྲོགས་ཁྲིད་ནས་ལོག་རྒྱུ་ཡོང་། ཞེས་བརྗོད་
པ་དང་ཉིར་མན་ལ་ཁྱོད་ཀྱི་མིང་ལ་ཅི་ཟེར་ཞེས་དྲིས།
ཉིར་མན་གྱིས་བདག་གི་མིང་ལ་ཉིར་མན་ཟེར་ཞེས་ལན་བཏབ།
དྲང་སྲོང་ན་རེ། ཉིར་མན་ཁྱོད་ཙོག་པུར་སྡོད་དང་ཨཱ་ལཱའི་ཐུགས་རྗེས་ཁྱོད་
ཀྱི་བརྩེ་གྲོགས་ཐུག་ཕྲད་ཡོང་ངེས་རེད། ཁྱོད་བློ་སྟོབས་སྐྱེད་ལ་བཟའ་བཏུང་ཡང་
ལེགས་པར་བྱས་ནས་ལུས་སྟོབས་གསོ་བར་གྱིས་ཤིག ངེད་གཉིས་ཕྲལ་དུ་ཏཱ་མ་སིར་
ཡུལ་སྐོར་སྤྲོ་འཆམ་དུ་འགྲོ་དགོས་ཞེས་བརྗོད། དྲང་སྲོང་གིས་ལེགས་པེལ་གྱི་ས་
ནས་ལམ་མགྲོན་གསེར་ཊམ་ཁྲི་ཚོ་གཅིག་བླངས་ཏེ་རྟ་དང༌། རྔ་མོང་། འབུལ་རྟེན་
སོགས་དང༌། ལམ་ཆས་དགོས་རིགས་གྲ་སྒྲིག་ལེགས་པར་ཟིན་མཚམས་ཉིར་མན་
གྱིས་རང་གི་ཕ་མ་དང་ཞལ་གྱེས་ཞུས་ནས་དྲང་སྲོང་མཉམ་དུ་ཐོན། ཁོང་གཉིས་ཡུལ་
ཧཱ་ལེ་པེ་བརྒྱུད་དེ་འགྲོ་བའི་སྐབས་དེ་གར་གནས་ཚུལ་ཨང་ཉན་བྱས་ཀྱང་དོན་སོན་
མ་བྱུང་བས། གྲོང་ཁྱེར་ཏཱ་མ་སིར་བསྐྱོད་ནས་ཉིན་གསུམ་ངལ་གསོ་བརྒྱབ་རྗེས་དེ་
གར་སྨན་རིགས་ཚོང་རྩིས་ཀྱིས་ཁང་པ་ཞིག་གི་ནང་སྨན་སྒྲོམ་བསྒྲིག་གཤོམ་གྱིས་དེའི་
ནང་སྨན་བུམ་དང་སྨན་རིགས་མང་པོ་བསྒྲིགས་ཐོག ཚོང་ཁང་དེ་ཡང་མཛེས་ཤིང་
ཡིད་དུ་འོང་བ་ཞིག་ཏུ་བཅོས་པས་རྒྱང་བཀྲག་ཤིན་ཏུ་ཆེ་བ་ཞིག་བྱུང་། དེ་ནས་དྲང་
སྲོང་རང་ཉིད་གསོ་བྱེད་སྨན་པའི་ཆས་སུ་ཞུགས་ཤིང༌། ཉིར་མན་ལ་ཡང་ལུས་གང་
པོར་དར་གཟབ་ཀྱི་གོས་བཟང་བཀླུབས་ཤིང༌། སྐེད་པར་མེ་ཏོག་ཕར་ཆིན་ལྡན་པའི་
པང་རས་བཅིངས། དེ་ལྟར་ལས་སྒོ་ཁག་བཀོད་སྒྲིག་ལེགས་པར་ཟིན་མཚམས་དྲང་
སྲོང་གིས་སྨྲས་པར། ཁྱོད་དེ་རིང་ནས་བཟུང་བདག་གི་བུ་ཡིན་པས་ཁྱོད་ཀྱིས་བདག་
ལ་ཕ་ཞེས་འབོད་དགོས་པ་དང༌། བདག་གིས་ཀྱང་ཁྱོད་ལ་བུར་འབོད་རྒྱུ་ཡིན་ཞེས་
བརྗོད་པས། ཉིར་མན་གྱིས་དེ་རང་འགྲིག་ཅེས་བརྗོད།
གྲོང་ཁྱེར་ཏཱ་མ་སིའི་མི་རྣམས་འཚང་ཁ་ཤིག་ཤིག་གིས་ཏ་ཟིག་སྨན་པའི་སྨན་
རིགས་ཚོང་ཁང་ལ་ལྟ་བར་ཡོང་སྐབས་མི་ཚང་མ་ཉིར་མན་གྱི་མཛེས་སྡུག་ལ་ཡིད་
དབང་རབ་ཏུ་འཕྲོག ཉིར་མན་དང་སྨན་པ་གཉིས་ཕན་ཚུན་ཏ་ཟིག་གི་སྐད་ཐོག་
ནས་གླེང་མོལ་བྱེད། སྐབས་དེའི་དུས་སུ་འབྱོར་ལྡན་མི་དྲག་ཁག་གི་བུ་ཕྲུག་རྣམས་
ཏ་ཟིག་གི་སྐད་ཡིག་སློབ་སྦྱོང་བྱེད་པ་ཡིན། ཏ་ཟིག་གི་སྨན་པ་དེ་ནི་རྩ་ཆུ་བརྟག་
པ་ལ་མཁས་ཤིང་བཅོས་པ་ཙམ་གྱིས་ནད་གསོ་ཐུབ་པས། དུས་ཡུན་ཐུང་ངུའི་ནང་
གྲགས་པ་ཇེ་ཆེར་རྒྱས་ནས་གྲོང་ཁྱེར་དེའི་སྐྱེ་བོ་མཆོག་དམན་ཀུན་གྱིས་སྨན་པ་དེའི་
མིང་མི་ཤེས་པ་གཅིག་ཀྱང་མེད།
ཉིན་ཞིག་རྒན་མོ་ཞིག་སྒ་ཆས་ཤིན་ཏུ་གཟབ་པའི་བོང་བུ་ཞིག་བཞོན་ནས་སྨན་
རིགས་ཚོང་ཁང་གི་སྒོ་འགྲམ་དུ་འབྱོར་བ་དང་རྒན་མོས་བོང་བུ་དེ་གར་བཀག་ནས་
སྨན་པ་དེར་སྨྲས་པར། སྐུ་ཞབས། བདག་སྐྱོབ་རོགས་མཛོད་ཅིག་ཅེས་བརྗོད་པ་ན།
སྨན་པས་དེ་མར་ཕྱིར་ཡོང་སྟེ་རྒན་མོ་བོང་བུ་ལས་ཕབ། རྒན་མོ་ན་རེ། ཁྱོད་ནི་ཏ་
ཟིག་ཡུལ་གྱི་སྨན་པ་དེ་ཡིན་ནམ་ཞེས་དྲིས།
སྨན་པ་ན་རེ། དེ་རང་ཡིན། བདག་ནི་ཏ་ཟིག་ཡུལ་ནས་ཡོང་བའི་སྨན་པ་ཡིན་
ཞེས་བརྗོད།
རྒན་མོ་ན་རེ། བདག་གི་བུ་མོ་ནད་ཀྱིས་གཙེས་པས་ཁྱོད་ཀྱིས་སྨན་ཞིག་སྦྱིན།
ཞེས་བརྗོད་མུར་སྨན་སྣོད་ཤེལ་བུམ་ཞིག་སྨན་པར་སྤྲད།
སྨན་པས་སྨན་སྣོད་ཤེལ་བུམ་བླངས་ཏེ་ཞིབ་མོའི་བློ་ཡིས་བསྐོར་རྗེས་སྨྲས་པར།
ལྕམ་བགྲེས་མོ་ཁྱེད་ཀྱི་སྲས་མོའི་མཚན་ལ་ཅི་ཟེར། བདག་གིས་རྩིས་ཤིག་བསྐོར་ནས་
སྨན་གཏོང་བའི་དུས་ཚོད་གང་བཟང་བ་ལྟ་ཞེས་བརྗེད།
རྒན་མོ་ན་རེ། བུ་མོའི་མིང་ལ་ནུར་མན་ཟེར།
སྨན་པ་དེས་མཛུབ་རྩིས་བསྐོར་ནས་སྨྲས་པར། ས་ཆུ་དང་གནམ་གཤིས་འཕྲོད་
མིན་ཐད་ལ་ཁོང་གི་འཁྲུངས་ཡུལ་བྱུང་ན་སྨན་སྦྱོར་བྱེད་སྟངས་རྩིས་ཁོག་ནས་ཐོན་
ཡོང་བས། ཁྱོད་ཀྱིས་སྲས་མོའི་འཁྲུངས་ལོ་འཁྲུངས་ཡུལ་བདག་ལ་གསུངས་བར་ཞུ།
རྒན་མོ་ན་རེ། བབདག་གི་བུ་མོ་ན་ཚོད་བཅུ་བཞིར་སླེབས། སྐྱེ་ས་ནི་ཡུལ་ཁུ་
ཕཱར་ཡིན།
སྨན་པ་ན་རེ། ཡུལ་འདིར་སླེབས་ནས་དུས་ཡུན་ཇི་ཙམ་སོང༌།
རྒན་མོས་ཟླ་ཤས་ཙམ་ལས་མ་སོང་ཞེས་བརྗོད། ཁྱེད་ཀྱི་སྲས་མོར་སྨན་འདི་
དང་འདི་གཏོང་དགོས་ཞེས་རྒན་མོར་སྨན་ཐོ་མང་དག་ཅིག་བཏོན།
རྒན་མོ་ན་རེ། སྨན་མང་པོ་འདི་ལྟ་བུ་ཁོ་མོས་ངེས་དཀའ་བས་ཁྱེད་ཀྱིས་ཨཱ་
ལཱའི་བཞིན་ལ་གཟིགས་ནས་སྨན་སྦྱོར་མཛོད་ཅིག ཅེས་བརྗོད་མུར་ཚོང་སྒྲོམ་ཐོག་
གསེར་ཊམ་བཅུ་ཕྲག་གཅིག་བཞག
སྨན་པས་ཉིར་མན་ལ་མིག་བརྡ་ཞིག་བཏང་ནས་སྨན་བསར་དུ་བཏང༌། རྒན་
མོ་དེས་ཉིར་མན་ལ་མིག་འབུར་ཚུགས་སུ་ལྟ་བཞིན་དུ་སྨྲས་པར། བུ་ཁྱོད་ནི་བདག་
གི་བུ་མོ་དང་ཤིན་ཏུ་འདྲ་ཆེ་ཞེས་བརྗོད་མུར་སྨན་པར་ཕྲུ་གུ་འདི་ཁྱེད་ཀྱི་ལག་གཡོག་
ཡིན་ནམ། ཡང་ན་ཁྱེད་ཀྱི་བུ་ཡིན་ཞེས་དྲིས།
སྨན་པས་བདག་གི་བུ་ཡིན་ཞེས་བརྗོད།
རྒན་མོ་དང་སྨན་པ་གཏམ་གླེང་བྱེད་སྐབས་རྒན་མོ་དེས་ནུར་མན་གྱི་མིང་བརྗོད་
པ་ཉིར་མན་གྱི་རྣ་བར་ཐོས་པ་ན་ཁོའི་སྙིང་ག་ཡང་རྡིག་རྡིག་ཏུ་འཕགས་མོད། འོན་
ཀྱང་སྨན་པས་ཁོ་སྨན་བསར་དུ་བཏང་བ་ན་ཁོས་སེམས་གནན་ཏེ་སྨན་རྣམས་སྨན་
སྒམ་ཆུང་ངུ་ཞིག་གི་ནང་དུ་བླུགས་རྗེས་གསང་སྟབས་ཀྱིས་ཡིག་ཆུང་འདི་ལྟར་བྲིས།
ནུར་མན་སྤྱན་གྱིས་བདག་ལ་གཟིགས་པའི་དུས། །
བདེ་བ་གཞན་རྣམས་སྐད་ཅིག་ཉིད་ལ་འཇོམས།།
མཛེས་པ་ཐམས་བཅད་དེ་ཡི་མོད་ལ་ཉམས།།
མི་བསྲུན་སྐྱེ་བོ་བློ་ངན་ཅན་དག་གིས། །
བློ་ནས་འདོར་ཞིག་ཁྱོད་ལ་འདི་འདྲ་བ། །
བདག་གིས་བཅུ་ཕྲག་གཉིས་ཙམ་སྦྱིན་ཆོག་ཟེར། །
ཉི་ཤུའི་ཁྲོད་དུ་ཁྱོད་དང་ཕྱོགས་མཚུངས་པ། །
མེད་ན་བདག་གིས་ཚེ་གང་ཁྱོད་མི་བརྗེད། །
ཁོས་ཡིག་ཆུང་དེ་སྨན་སྒམ་ནང་བླུགས་རྗེས་སྒམ་སྟེང་དུ་ཁུ་ཕཱའི་འབྲི་རྒྱུན་ལྟར་
ཉིར་མན་ཨི་པན་ལེགས་པེལ་གྱིས་ཁ་བཅད་ཅེས་བྲིས་ཏེ་རྒན་མོའི་ལག་ཏུ་སྤྲད།
རྒན་མོས་སྨན་ཁུར་ནས་རྟབ་རྟབ་པོར་ཕོ་བྲང་དུ་ནུར་མན་གྱི་སར་སོང་ནས་
སྨྲས་པར། སྲས་མོ་མཁྱེན། གྲོང་ནང་དུ་རྩ་ཆུ་བརྟག་པར་ཤིན་ཏུ་མཁས་པའི་ཏ་ཟིག་
ཡུལ་གྱི་སྨན་པ་ཞིག་སླེབས་འདུག་པ་དེས་ཁྱེད་ཀྱི་མཚན་ཐོས་པ་དང་ནད་ངོ་ཆོད་
ནས་ཁྱེད་ལ་སྨན་འདི་དང་འདི་གཏོང་དགོས་ཞེས་རང་གི་བུ་ན་གཞོན་དེ་སྨན་སྦྱོར་
སྡེབ་བྱེད་དུ་བཅུག་སོང་། ཁོའི་བུ་དེ་ནི་མཚར་སྡུག་ལང་ཚོའི་དཔལ་གྱིས་ཕྱུག་པའི་
ན་གཞོན་མཛེས་སྡུག་ལྡན་པ་ཞིག་འདུག་པ་དེ་ལྟ་བུ་རང་རེའི་གྲོང་ཁྱེར་ནང་བཙལ་
བས་རྙེད་པར་མ་གྱུར་ལ། བདུད་རྩི་སྨན་གྱི་བྱེ་བྲག་ཕུན་སུམ་ཚོགས་པའི་སྨན་རིགས་
ཚོང་ཁང་དེ་ལྟ་བུ་ཡང་རང་རེའི་གྲོང་དུ་ཤིན་ཏུ་དཀོན་པ་ཡིན་ཞེས་བརྗོད།
ནུར་མན་གྱིས་སྨན་སྒམ་བླངས་ནས་ལྟ་བའི་ཚེ་དེའི་ཐོག་ཏུ་ཉིར་མན་གྱི་མིང་
བཀོད་ཡོད་པ་མཐོང་བ་ན་ཡིད་དངངས་པ་ཞིག་བྱུང་ནས་འདི་སྙམ་དུ་བསམས་པར།
སྨན་རིགས་ཚོང་ཁང་གི་བྱིན་བདག་གིས་བདག་གི་གནས་ཚུལ་རྟོགས་པར་ངེས་སོ་
སྙམ་ནས་རྒན་མོར་སྨྲས་པར། ན་གཞོན་དེ་ཇི་འདྲ་ཞིག་འདུག་གམ་ཞེས་དྲིས།
རྒན་མོ་ན་རེ། ན་གཞོན་དེ་ལ་ཉིར་མན་ཟེར་ཞིང་ཁོའི་མིག་གཡས་པའི་ཐོག་རྨ་
རྗེས་ཤིག་འདུག ཁོ་ནི་ཡ་རབས་དྲ་མའི་ཚུལ་དང་ལྡན་ཞིང་། ལུས་གོས་ནི་མཆོར་
སྒེག་དང་ལྡན་པ་ཞིག་མཆིས་ཞེས་བརྗོད།
ནུར་མན་ན་རེ། ལེགས་སོ། །ད་ནི་ཨཱ་ལཱ་ཐུགས་རྗེ་ཅན་གྱི་བཀའ་དྲིན་བསམས་
ནས་བདག་སྨན་ཟའོ་ཞེས་བརྗོད།
ནུར་མན་ནི་དགའ་བའི་འཛུམ་མདངས་འཕྱུངས་བཞིན་དུ་སྨན་འདི་ནི་བཀྲ་
ཤིས་པའི་སྨན་བཟང་ཞིག་རེད་ཅེས་བརྗོད་ནས་སྨན་བཟས་པ་ན་སྨན་སྒམ་ནང་གི་
ཡིག་ཆུང་དེ་མཐོང་། མོས་ཡིག་ཆུང་དེར་བལྟས་པ་དང་དོན་གསལ་བར་རྟོགས་ཤིང་།
མི་དེ་ནི་རང་གི་སྦྱིན་བདག་ཡིན་པ་ཤེས་ནས་ཡིད་ལ་བརྗོད་ཀྱིས་མི་ལངས་པའི་དགའ་
བ་སྐྱེས། རྒན་མོས་ནུར་མན་གྱི་ངོ་ནས་འཛུམ་མདངས་འཕྱུངས་པ་མཐོང་བས་དེ་རིང་
ནི་བཀྲ་ཤིས་པའི་ཉིན་མོ་ཞིག་རེད། ཅེས་བརྗོད་པ་ན་ནུར་མན་གྱིས་ད་ནི་བདག་གྲོད་
པ་ལྟོགས་བྱུང་བས་ཁྱེད་ཀྱིས་ཁོ་མོར་བཟའ་བཏུང་སྦྱིན་པར་མཛོད། ཅེས་བརྗོད་པ་དང་
རྒན་མོས་དེ་མར་འབངས་མོ་རྣམས་ལ་སྲས་མོ་གསོལ་ཟས་བཞེས་རན་པས་ཁྱོད་ཅག་
གིས་གསོལ་ཚིགས་གྲ་རྒྱས་ཤིག་གྲ་སྒྲིག་གྱིས་ཤིག་ཅེས་བརྗོད།
ནུར་མན་ནད་གཞི་སེང་དྲག་སོང་བ་དང་གདན་ཐོག་ཏུ་འཁོད་ནས་བཟའ་
བཏུང་ལ་འཇུག་པའི་སྐབས་ཧཱ་ལི་ཧྥ་ཨབ་ཏུ་མེ་ལིག་ཨི་པན་མེར་དབང་དེར་ཕེབས།
རྒྱལ་པོས་ནུར་མན་བཟའ་བཏུང་བྱེད་པ་གཟིགས་པས་ཐུགས་ལ་སྤྲོ་བ་རབ་ཏུ་བརྟས།
སྐབས་དེར་རྒན་མོས་རྒྱལ་པོ་མི་དབང་ཆེན་པོ་མཁྱེན། ནུར་མན་སྙུན་གཞི་སེང་དྲག་
སོང་འདུག་པས་ཁྱེད་ལ་བཀྲ་ཤིས་བདེ་ལེགས་ཞུ། དེ་ནི་ངེད་ཚོའི་གྲོང་ནང་དུ་སྔར་
མེད་ཀྱི་སྨན་པ་མཁས་པ་ཞིག་སླེབས་འདུག་པ་དེས་ལྷ་ལྕམ་གྱི་ཕྱག་རྩ་བརྟགས་ནས་
སྨན་ཐུན་གཅིག་ལ་སྙུན་གཞི་ཡོངས་སུ་དྭངས་སྐྱེད་བྱུང་སོང་ཞེས་བརྗོད།
རྒྱལ་པོ་ན་རེ། སྨན་པ་དེས་ནད་གཞི་བཅོས་ཐུབ་པ་བྱུང་ཡོད་ན་ཁྱོད་ཀྱིས་ཁོ་
ལ་གླ་རྔན་གསེར་ཊམ་བརྒྱ་ཕྲག་བཅུ་སྤྲོད་ཅིག
རྒན་མོས་ཧཱ་ལི་ཧྥའི་བཀའ་ལྟར་དགའ་བཞིན་སྤྲོ་བཞིན་སྨན་རིགས་ཚོང་ཁང་
དེར་སོང་ནས་སྨན་པར་གསེར་ཊམ་བརྒྱ་ཕྲག་བཅུ་བྱིན་ཏེ་སྨྲས་པར། ཁྱོད་ཀྱི་ནད་
པ་དེ་བདག་ཅག་གི་རྒྱལ་པོའི་བཙུན་མོ་ཡིན་ནོ། །ཞེས་བརྗོད་མུར་ནུར་མན་གྱིས་
བསྐུར་བའི་ཕྲིན་ཡིག་ཅིག་ཡོད་པ་དེ་ཁོ་ལ་སྤྲད། སྨན་པས་རྒན་མོའི་ལག་ནས་ཕྲིན་
ཡིག་བླངས་ཏེ་ཉིར་མན་ལ་སྤྲད། ཉིར་མན་གྱིས་ཕྲིན་ཡིག་དེ་ནུར་མན་གྱིས་བྲིས་པ་
ཡིག་ངོ་ཆོད་པས་ཡིད་དགའ་སྤྲོས་མྱོས་ཏེ་རང་སར་དྲན་མེད་དུ་བརྒྱལ། དེ་ནས་རིམ་
གྱིས་བརྒྱལ་བ་ལས་གསོས་ནས་ཕྲིན་ཡིག་ལྟ་བའི་ཚེ། ཚིག་ཕྲེང་དུ་འདི་ལྟར་གསལ།
ངན་པའི་གཡོ་འོག་ཏུ་ཚུད་ནས་རང་གི་མཛའ་བཤེས་སྨོན་འདྲིན་དང་བྲལ་བའི་ནུར་
མན་གྱིས་ཉིར་མན་གྱི་དྲུང་དུ་ཞུ་གསོལ།
ཐུགས་བརྩེས་མ་འདོར་བའི་ཕྱག་བྲིས་ལག་སོན་བྱུང་བས་རྨ་བྱའི་རྣ་བར་དཔྱིད་ཀྱི་
འབྲུག་སྒྲ་ཐོས་པ་ལྟ་བུའི་སྤྲོ་བ་རབ་ཏུ་བརྟས།
ཕྱག་བྲིས་སོན་པས་བདག་རེ་སྟོངས་མ་གྱུར།།
ཁྱེད་ཀྱི་ཕྱག་སོར་ལས་ཐོན་ཕྲིན་བཟང་འདི།།
མུ་ཞིའི་བྱམས་ལྡན་མ་དེ་ཕྱིར་ལོག་ནས། །
བརྩེ་བའི་བུ་ལ་ནུ་ཞོ་སྦྱིན་པ་བཞིན།།
ཡེ་ཟུབ་ཀྱིས་ནི་རང་གི་འཇམ་པོས་གོས། །
ཡ་དགར་སྦྱིན་པའི་ཚུལ་དང་གཉིས་སུ་མེད།
ཉིར་མན་གྱིས་ནུར་མན་གྱི་སྙན་ངག་བཀླགས་རྗེས་འགོག་ཏུ་མེད་པའི་ཡིད་
གདུངས་ཀྱི་མཆི་མ་ནར་ནར་ཤོར། ཚུལ་འདི་མཐོང་བ་ན་རྒན་མོ་དེ་ཡ་མཚན་ཤིན་
ཏུ་ཆེན་པོ་བྱུང་བས། ཁྱོད་འདི་ལྟར་ངུ་བ་ཅི་ཡིན་ཞེས་བྲིས་པར། སྨན་པས་ནུར་
མན་ནི་ཁོ་པའི་ཆུང་མ་ཡིན་པ་དང་ཁོ་ནི་ནུར་མན་གྱི་སྦྱིན་བདག་ཡིན་པས། ཁྱོ་ཤུག་
ཟུང་དེ་བྲལ་བའི་ཚེ་ན་སྡུག་བསྔལ་གྱི་མིག་ཆུ་མི་ཤོར་བ་ག་ལ་སྲིད། ལར་ནུར་མན་
ནད་གཞི་སེང་དྲག་བྱུང་བའི་གཏམ་བཟང་ཐོས་པས་མོ་དང་ཐུག་ཕྲད་ཡོང་བའི་སྤྲོ་བ་
འཕེལ་བ་རེད་ན། ནུར་མན་གྱི་ནད་གཞི་ཡང་རང་གི་སྦྱིན་བདག་དྲན་པའི་གདུང་
བ་འཕེལ་བའི་རྐྱེན་ལས་བྱུང་བར་ངེས་གཤིས། ལྕམ་ཆུང་བགྲེས་མོ་ཁྱེད་ཀྱིས་བྱམས་
དང་སྙིང་བརྗེར་དགོངས་ནས་བྱ་བ་འདི་འགྲུབ་པའི་རོགས་རམ་ཅི་ནས་ཀྱང་མཛོད།
གསེར་ཊམ་བརྒྱ་ཕྲག་བཅུ་པོ་འདི་ཁྱེད་ལ་འབུལ། སླད་ནས་ཀྱང་ཐུགས་རྗེ་ལེགས་
འབུལ་སྤམ་མཐོ་བ་འབུལ་ཆོག་པ་ཞུ་ཞེས་བརྗོད་པ་ན། རྒན་མོས་ཉིར་མན་ལ་ཁྱེད་
གཞོན་ནུ་མ་དེའི་སྦྱིན་བདག་ཡིན་ནམ་ཞེས་དྲིས།
ཉིར་མན་ན་རེ། དེ་རང་ཡིན་ཞེས་བརྗོད།
རྒན་མོ་ན་རེ། ཁྱོད་ཀྱིས་བཤད་པ་བདེན། གཞོན་ནུ་མ་དེས་ཀྱང་དུས་རྟག་ཏུ་
ཁྱེད་དྲན་ནས་སྡོད་པ་ཡིན།
དེ་ནས་ཉིར་མན་གྱིས་རང་ཉིད་དང་ནུར་མན་དབར་གྱི་བརྩེ་གདུང་ལ་བར་
ཆད་བྱུང་ཚུལ་རྣམས་རྒན་མོར་གླེང་བ་ན། རྒན་མོའི་ཡིད་ལ་སྐྱོ་བ་སྐྱེས་པས་བུ་ཁྱོད་
བློ་གཡེང་མ་བྱེད། ཁྱོད་གཉིས་འཛོམས་པའི་ཐབས་ཤེས་བདག་གིས་བྱེད། ཅེས་བརྗོད་
འཕྲལ་བོང་བུ་བཞོན་ནས་ཕྲོ་བྲང་དུ་ལོག་རྗེས་འཛུམ་དང་བཅས་ཏེ་ནུར་མན་ལ་སྨྲས་
པར། སྲས་མོ་ཁྱེད་ནི་རང་གི་སྦྱིན་བདག་ཉིར་མན་ཨི་པན་ལེགས་པེལ་དང་བྲལ་བའི་
གདུང་བས་བསླངས་པའི་བརྩེ་དུང་གི་ནད་ཡིན་པ་བདག་གིས་ཤེས་ཅེས་བརྗོད།
ནུར་མན་ན་རེ། ངེད་ཚོའི་གསང་བ་ཐམས་ཅད་ཁྱེད་ཀྱིས་ཤེས་འདུག
རྒན་མོ་ན་རེ། སྲས་མོ་ཁྱེད་ཐུགས་བློ་བདེ་མོར་བཞུགས། ཨཱ་ལཱ་ཚད་བཙུགས།
བདག་གི་སྲོག་ལ་ཐུག་ཀྱང་ཁྱོད་མཛའ་གཅུགས་ཟུང་འཛོམས་ཐུབ་པའི་འབད་པ་ཅི་
ནས་ཀྱང་བྱེད་དོ། །
ཉིན་ཞིག་རྒན་མོ་དེས་བུད་མེད་ཀྱི་ཆས་གོས་དང་རྒྱན་ཆ་ཁུར་ནས་སྨན་རིགས་
ཚོང་ཁང་དུ་ཡོང་ནས་ཉིར་མན་ལ་ངེད་གཉིས་ཁྱིམ་སྦུག་ཏུ་སོང་ནས་སྐད་ཆ་ཚིག་
འགའ་ཤོད་རྒྱུ་ཡོད་ཅེས་བརྗོད་པས་ཉིར་མན་གྱིས་རྒན་མོ་ཁྱིམ་གྱི་གཙང་ཁང་དུ་
ཁྲིད། རྒན་མོ་ན་རེ། ནུར་མན་དང་ངེད་གཉིས་མཆིད་མོལ་ཟིན་པ་ཡིན། མོ་ནི་
ཁྱོད་ཀྱིས་མོ་ལ་བརྩེ་བ་བཞིན་དུ་ཁྱོད་ལ་བརྩེ་ཞིང་ཆགས་པས། ཁྱོད་བློ་སྟོབས་དང་
ལྡན་ན་བདག་གིས་སྲོག་ཉེན་ལ་མི་འཛེམ་པར་ཁྱོད་རྒྱལ་པོའི་ཕོ་བྲང་དུ་ཁྲིད་ནས་
སྔོན་ལ་མོ་དང་ཕྲད་པའི་ཐབས་བྱེད། དེ་ནས་མོ་སྐྱོབ་པའི་ཐབས་ལ་འབུངས། འདི་
ལྟར་མ་བྱས་ཚེ་མོ་ནི་ཕོ་བྲང་ནས་ཕྱིར་དོན་པར་མི་བྱེད་ཅེས་བརྗོད།
དེ་ནས་རྒན་མོས་ཉིར་མན་ལ་བུད་མེད་ཀྱི་ཆས་གོས་ལེགས་པར་བཀླུབས་ཤིང་།
རྒྱན་ཆ་འཚེང་པར་བཏགས། སྐྲ་ཡི་ལན་བུ་དང་མིག་གི་རྫི་མ་ཡང་བཅོས་ནས་ལྟ་
བའི་མཆོག་མི་ཤེས་པའི་ཡིད་འོང་གཞོན་ནུ་མ་ཇི་ལྟ་བ་ཞིག་ཏུ་བརྫུས། རྒན་མོ་ནི་
སྤྲོ་བ་རབ་ཏུ་འཕེལ་བཞིན་འདི་སྐད་ཅེས་སྨྲས། ཨེ་མ་མ་ལ། ཁྱེད་ནི་ནུར་མན་ལས་
ཀྱང་མཛེས་པ་བྱུང་སོང་ཞེས་བསྔགས་བརྗོད་ཀྱི་མེ་ཏོག་སྟོར། དེ་མུར་རྒན་མོས་ཉིར་
མན་ལ་བུད་མེད་ཀྱི་འགྲོས་སྟབས་སྦྱོང་དུ་བཅུག་ནས་ཁྱོད་ལྡེམ་འགྱུར་ལྡན་པའི་གོམ་
འགྲོས་གྱིས་དང༌། ཁོ་མོས་ཁྱོད་བུད་མེད་འདྲ་མིན་ལྟའོ་ཞེས་བརྗོད།
ཉིར་མན་གྱིས་རྒན་མོའི་ངག་བཀོད་ལྟར་བུད་མེད་ཀྱི་འགྲོས་སྟབས་བཞིན་ལྡེམ་
འགྱུར་ལྡན་པའི་གོམ་སྦྱོང་ལན་འགའ་བྱས་པ་ན། རྒན་མོས་ཁྱོད་ཀྱི་གོམ་འགྲོས་བུད་
མེད་ཀྱི་འགྲོས་སྟབས་དང་འདྲ་མོད། ད་དུང་འབྱོང་པོ་དགོས་རྒྱུ་གལ་ཆེ། ཨཱ་ལཱའི་
ཐུགས་རྗེས་གཟིགས་ཚེ་ཕྱི་ཉིན་རང་ཁྱོད་ཕོ་བྲང་དུ་ཁྲིད་ཆོག ཕོ་བྲང་ནང་སྲུང་བྱ་
དང་བྲན་འཁོར་སུ་འདྲ་ཞིག་ཕྲད་ཀྱང་ཁ་ཡ་བྱེད་མི་རུང་། ཁྱོད་འཇིགས་སྣང་བྱེད་
དགོས་དོན་མེད། ལེགས་ཉེས་ཅི་བྱུང་ཡང་ཁོ་མོས་ཁ་གཏད་བཅག་ཆོག ཁྱོད་ཨཱ་
ལཱར་གསོལ་བ་འདེབས་བཞིན་སྣང་མེད་དུ་ཤོག་ཅེས་བརྗོད།
ཕྱི་ཉིན་སྔ་ཞོགས་ནས་རྒན་མོ་སྨན་རིགས་ཚོང་ཁང་དུ་ཡོང་སྟེ་ཉིར་མན་ལ་
བུད་མེད་ཀྱི་ཆས་གོས་དང་རྒྱན་ཆས་ལེགས་པར་གཡོགས་རྗེས་ཕོ་བྲང་དུ་ཁྲིད། ཕོ་
བྲང་དུ་འབྱོར་རྗེས་རྒན་མོས་བདག་པོའི་ཚུལ་གྱིས་མདུན་དུ་འགྲོ་བ་དང་ཉིར་མན་
ནི་འབངས་མོའི་ཚུལ་གྱིས་རྒན་མོའི་ཕྱི་བཞིན་དུ་འོང་བ་ན་སྒོ་འགྲམ་དུ་སྲུང་དམག་
གིས་བཀག རྒན་མོས་ཁྲོ་འཚུབ་དང་བཅས་ཏེ་བུད་མེད་འདི་སྲས་མོ་ནུར་མན་གྱི་
འབངས་མོ་ཡིན་པ་གཡོག་ངན་ཁྱོད་ཀྱིས་མི་ཤེས་སམ། ཞེས་བརྗོད་མུར་ཉིར་མན་
ལ་འབངས་མོ་ཁྱོད་མགྱོགས་པར་ཤོག་ཅེས་བརྗོད།
ཉིར་མན་གྱིས་རྒན་མོའི་ཕྱི་བཞིན་དུ་སོང་ནས་བཙུན་མོའི་ཕོ་བྲང་གི་སྒོ་འགྲམ་
དུ་འབྱོར་བ་ན་རྒན་མོ་དེས་ཉིར་མན་ལ་སྨྲས་པར། ཁྱོད་བློ་རྩ་བརྟན་པོས་སྒོ་འདི་
ཞུགས་ནས་གཡོན་དུ་ཁ་བསྐོར་ཏེ་སྒོ་ཁྱིམ་ལྔ་བརྒྱུད་སོང་བའི་སྒོ་ཁྱིམ་དྲུག་པ་དེ་ནི་
ཁྱོད་ཀྱི་འདུག་གནས་ཡིན་པས། ཁྱོད་བློ་སྟོབས་ཆེན་པོས་དེའི་ནང་འཛུལ་སོང་ལ་
འཇིགས་དགོས་དོན་མེད། མི་གཞན་གྱིས་ཁྱོད་ལ་གཏམས་པའི་ཚུལ་འདྲ་བྱུང་ན་
ཡང་ཁ་ཡ་མི་བྱེད་པར་བརླིང་པོར་སྡོད་ལ་ཐེ་ཚོམ་དང་ཕར་ལྟ་ཚུར་ལྟ་ཡང་བྱེད་མི་
རུང༌། ཞེས་བརྗོད་རྗེས་སྒོ་ཁ་བར་བསྐྱལ་བ་ན་སྒོ་སྲུང་གིས་བཀག་ནས་བུད་མེད་
འདི་གང་ཡིན་ནམ་ཞེས་དྲིས།
རྒན་མོ་ན་རེ། འདི་ནི་ང་ཅག་གི་སྲས་མོས་གཟིགས་པའི་གཡོག་མོ་རེད་ཅེས་བརྗོད།
སྒོ་སྲུང་བ་ན་རེ། རྒྱལ་པོའི་བཀའ་མེད་པར་མི་སུ་འདྲ་ཞིག་ཀྱང་འདི་ནང་
གཏོང་སྐྱོད་བྱེད་མི་ཆོག་པས་བུད་མེད་འདི་ཁྱོད་ཁྲིད་སོང༌། བདག་གིས་གཏོང་མི་
རུང༌། འདི་ནི་ཁོ་བོའི་འཁྲི་འགན་ཡིན་ཞེས་ཉག་རྐྱང་གིས་བརྗོད།
ཡང་རྒན་མོ་ན་རེ། སྐུ་ངོ་མཁྱེན། ཁྱེད་བསམ་བློ་མ་འཕྱུགས་པ་གྱིས། ནུར་
མན་ནི་རྒྱལ་པོའི་གཟིགས་པ་ཆེ་བའི་བཙུན་མོ་ཡིན་པ་ཁྱེད་ཀྱིས་མི་ཤེས་བསམ། རྒྱལ་
པོས་ཁོང་སྙུན་གཞི་དྭངས་སྐྱེད་བྱུང་བའི་གསོལ་རས་བསྩལ་རྒྱུར་ལུས་ཡོད། བུད་
མེད་འདི་ཁོང་གི་ཞལ་ཏ་མར་གཟིགས་པ་རེད་ན། ཁྱོད་ཀྱིས་མོ་བཀག་ནས་སྲས་མོ་
ཐུགས་ཁྲོས་ཚེ་ཁྱོད་ཀྱང་སྲོག་མགོ་ཐོན་དཀའ་བ་མ་ཡིན་ནམ། ཞེས་བརྗོད་མཚམས་
ནུར་མན་ལ་འབངས་མོ་ཁྱོད་ཡར་སོང་ལ་སྒོ་སྲུང་དཔོན་གྱིས་ཁྱོད་ནང་དུ་མི་གཏོང་
བའི་སྐོར་སྲས་མོར་གཏན་ནས་ཞུ་མི་རུང་ཞེས་བརྗོད།
ཉིར་མན་གྱིས་མགོ་བོ་དུད་དེ་ཡར་འཛུལ་སོང་བ་ན། ཐོག་མར་སྒོ་དེ་ཞུགས་
ནས་ཁ་གཡོན་དུ་བསྐོར་རྒྱུའི་རྒན་མོའི་མངག་ཆ་སེམས་སུ་བརྟན་པོ་ངེས་ཡོད་ན་
ཡང་བློ་འཁྲུགས་ནས་ཁ་གཡས་སུ་བསྐོར་ཏེ་སོང་བ་དང་། སེམས་སུ་སྒོ་ཁྱིམ་དྲུག་
པའི་ནང་འགྲོ་དགོས་པ་ངེས་ངེས་ཀྱང་སེམས་འཚབ་ཀྱིས་རྐྱེན་པས་སྒོ་གྲངས་རྩིས་
ནོར་ཤོར་བས་སྒོ་ཁྱིམ་བདུན་པའི་ནང་དུ་ཞུགས། ཁང་ཁྱིམ་དེའི་ནང་འཛིན་ཆས་
རྒྱས་སྤྲོས་ཤིན་ཏུ་ཆེ་ཞིང༌། འདིང་མལ་ཐམས་ཅད་སྲབ་འཇམ་དར་གོས་ཀྱིས་ཕྱུག་
པ། སྒོ་དང་སྒེའུ་ཁུང་རྣམས་རིན་པོ་ཆེའི་ཕྲ་ཚོམ་བཏབ་ཅིང༌། མེ་ཏོག་ཕར་ཆིན་
ལྡན་པའི་ཡོལ་བས་མཛེས་པ། སྤོས་ཕོར་ནང་གླ་རྩི་དང་འབྲུག་མཆིལ་བདུག་པའི་
དྲི་བཟང་སྣ་སྒོར་ཞིམ་པ། གྱང་འགྲམ་དུ་བཙུགས་པའི་མལ་ཁྲིའི་ཐོག་ཟ་འོག་གི་
མལ་བཅོས་ནས་ཡོད་པ་བཅས་ལ་ཞིབ་པར་བལྟས་རྗེས་མལ་ཁྲིའི་ཐོག་ཏུ་བསྡད་པ་
ན་ཕྱིས་ནས་ཆགས་སྒོ་ཅི་ཞིག་ཡོང་བ་མོས་ག་ལ་རྟོགས། མོ་ནི་མལ་ཁྲིའི་ཐོག་ཡིད་
མུག་ནས་སྡོད་པའི་ཚེ་ན་ཧཱ་ལི་ཧྥའི་གཅུང་མོ་དེ་འབངས་མོ་དང་མཉམ་དུ་ཁང་པ་
དེའི་ནང་འཛུལ་ནས་ཡོང་བ་ན་མལ་ཁྲིའི་ཐོག་བུད་མེད་ཅིག་བསྡད་ཡོད་པ་མཐོང་
ཞིང་། མོའི་སེམས་སུ་ཕོ་བྲང་ནང་གི་འབངས་མོ་ཞིག་ཡིན་པར་སྙམ་སྟེ་དེའི་འགྲམ་
དུ་སོང་ནས་འབངས་མོ་ཁྱོད་སུ་ཡིན་ནམ། ཁྱོད་འདིར་སུ་ཞིག་གིས་ཁྲིད་བྱུང་ངམ་
ཞེས་དྲིས། འོན་ཀྱང་ནུར་མན་ནི་གང་ཡང་མི་སྨྲ་བར་བསྡད་པ་ན། ཡང་མོས་སྨྲས་
པར། ཁྱོད་བདག་གི་གཅེན་རྒྱལ་པོའི་འབངས་མོ་ཡིན་ན་ཁོ་མོས་རྒྱལ་པོར་ཁྱོད་ལ་
བཀའ་བཀྱོན་མི་ཡོང་བའི་ཞུ་བ་འབུལ་ཆོག་ཅེས་བརྗོད། འོན་ཀྱང་ཉིར་མན་ནི་ད་
དུང་གཏམ་ལན་མི་བྱེད་པར་ངག་མི་ལྡན་པའི་ཚུལ་དུ་བསྡད་པས། མོས་རང་གི་
འབངས་མོར་ཁྱོད་སྒོ་ཁར་ལངས་ནས་མི་སུ་འདྲ་ཞིག་ཀྱང་ནང་དུ་གཏོང་མི་རུང་།
ཞེས་བརྗོད་མཚམས་འགྲམ་དུ་བཅར་ནས་ཞིབ་པར་ལྟ་བའི་ཚེ་མོ་ནི་ཉིར་མན་གྱི་
མཛེས་སྡུག་ལ་ཡིད་འཕྲོག་ནས་འབངས་མོ་ཁྱོད་ཁོ་མོས་སྔར་མཐོང་མྱོང་བ་ཞིག་མ་
ཡིན། ཁྱོད་སུ་ཡིན། མིང་ལ་ཅི་ཟེར། ཁྱོད་འདིར་ཡོང་དོན་ཅི་ཡིན། ཞེས་དྲིས་
ཀྱང་ཉིར་མན་ནི་ད་དུང་སྔར་བཞིན་སྨྲ་བ་བཅད་དེ་བསྡད་པ་ན། རྒྱལ་པོའི་གཅུང་
མོ་དེ་ད་གཟོད་སྤྲོ་ལངས་ནས་ཉིར་མན་གྱི་ངོ་ཁེབས་སེང་རས་བཤུས་པས་གསང་བ་
ཐམས་ཅད་རྡོལ་བ་ན། ད་གཟོད་ཉིར་མན་སྨྲ་སྒོ་བྱེ་ནས་སྨྲས་པར། ལྕམ་ཆུང་མཁྱེན།
བདག་ནི་ཁྱོད་ཀྱི་འབངས་མོ་ཡིན་པས་བདག་སྐྱོབ་ཏུ་གསོལ་ཞེས་བརྗོད།
ཧཱ་ལི་ཧྥའི་གཅུང་མོ་ན་རེ། འདི་ལ་སྐྱོན་མེད། ཁྱོད་སུ་ཡིན། མི་སུ་ཞིག་གི་
ཁྱོད་བདག་གི་ཁང་བུར་ཁྲིད་བྱུང་བ་ཡིན་ཞེས་དྲིས།
ཉིར་མན་ན་རེ། ལྕམ་ཆུང་མཁྱེན། བདག་གི་མིང་ལ་ཉིར་མན་ཨི་པན་ལེགས་
པེལ་ཟེར། བདག་འདི་རུ་ཡོང་དོན་ནི་ཧན་ཀྲོག་ཀྲུས་བདག་གི་ཆུང་མ་ནུར་མན་
གཡོ་ཁྲམ་གྱིས་བསླུས་ཏེ་ཕོ་བྲང་དུ་བསྐྱལ་འདུག་པ་ན་བདག་གིས་སྲོག་ཉེན་ལ་མི་
འཛེམས་པར་འཚོལ་དུ་ཡོང་བ་ཡིན་ཞེས་བརྗོད།
ཧཱ་ལི་ཧྥའི་གཅུང་མོ་ན་རེ། གང་ཡང་མི་བྱེད་ཅེས་སེམས་གསོའི་གཏམ་གྱིས་
ཡིད་སྤྲོ་བར་བྱས་རྗེས་འབངས་མོ་བོས་ནས་ཁྱོད་ནུར་མན་གདན་འདྲེན་པར་སོང་
ཞིག་ཅེས་ངག་བཀོད་བྱས།
ཉིར་མན་མཉམ་དུ་ཡོང་བའི་རྒན་མོ་དེས་སྒོ་སྲུང་བར་བརྗོད་ནས་ཉིར་མན་
ཕོ་བྲང་དུ་བཏང་རྗེས་རང་ཉིད་དལ་དལ་ལྷོད་ལྷོད་ཀྱི་ངང་ནས་ནུར་མན་གྱི་གཟིམ་
ཆུང་དུ་ཡོང་ནས་སྨྲས་པར། ཁྱོད་ཀྱི་སྦྱིན་བདག་ཕེབས་བྱུང་ངམ་ཞེས་དྲིས།
ནུར་མན་ན་རེ། ཁོང་ཕེབས་མ་བྱུང༌།
རྒན་མོ་ན་རེ། ཁོང་ལམ་ནོར་ནས་གཞན་གྱི་ཁང་ཁྱིམ་དུ་སོང་བ་མིན་ནམ།
ནུར་མན་ན་རེ། ཆགས་སྒོ་བསླངས་པ་རེད། ངེད་རྣམས་སྲོག་དང་བྲལ་ངེས་
རེད། ད་ནི་ཨཱ་ལཱ་ཐུགས་རྗེ་ཅན་གྱིས་སྲོག་སྐྱོབ་གནང་རྒྱུ་སྒུག་སྡོད་པ་ལས་གཞན་གྱི་
ཐབས་མེད་དོ་ཅེས་བརྗོད།
རྒན་མོ་དང་ནུར་མན་ཕན་ཚུན་གཅིག་གིས་གཅིག་ལ་བལྟས་ནས་ཧང་སང་སྟེ་
སྡོད་པའི་ཚེ་ན་གློ་བུར་རྒྱལ་པོའི་གཅུང་མོའི་འབངས་མོ་དེར་སླེབས་ནས་ནུར་མན་
ལ་འཚམས་ཞུ་བྱས་རྗེས་ང་ཅག་གི་ལྕམ་ཆུང་གིས་ཁྱེད་གདན་འདྲེན་པར་བཏང་བྱུང་
ཞེས་བརྗོད།
ནུར་མན་ན་རེ། ཁྱེད་ཅག་གི་ལྕམ་ཆུང་ལ་བདག་མྱུར་བར་སླེབས་ཡོང་། ཞེས་
ཞུ་བར་སོང་ཞེས་བརྗོད་ནས་འབངས་མོ་དེ་ཕྱིར་བསློགས་པ་ན་རྒན་མོ་ན་རེ། ཁྱོད་
ཀྱི་སྦྱིན་བདག་རྒྱལ་པོའི་གཅུང་མོའི་སར་ཡོད་པ་མ་ཡིན་ནམ། ད་ནི་ང་ཅག་གི་
གསང་བ་མཐིལ་རྡོལ་རྒྱུ་རེད་ཅེས་བརྗོད།
ནུར་མན་འཇིགས་དངངས་ཀྱིས་སྙིང་ག་རྡིག་རྡིག་ཏུ་འཕག་བཞིན་རྒྱལ་པོའི་
གཅུང་མོའི་གཟིམ་ཆུང་དུ་སླེབས་པ་ན་རྒྱལ་པོའི་གཅུང་མོ་ན་རེ། འདི་ནི་ཁྱོད་ཀྱི་
སྦྱིན་བདག་མ་ཡིན་ནམ། ཁོང་ཁྱིམ་སྒོ་ནོར་ནས་བདག་གི་སྡོད་ཁང་དུ་ཞུགས་འདུག
ད་ནི་ཨཱ་ལཱའི་ཐུགས་རྗེས་ཁྱེད་གཉིས་ཞེད་སྣང་དངངས་སྐྲག་བྱེད་དགོས་དོན་མེད་
ཅེས་བརྗོད།
རྒྱལ་པོའི་གཅུང་མོའི་གཏམ་དེ་ཐོས་པ་དང་ནུར་མན་ནི་སྙིང་ག་འཕག་ཤུགས་
འཇགས་ནས་བློ་ལྷོད་ལ་བབས་པ་ན། མོས་ཉིར་མན་གྱི་འགྲམ་དུ་སོང་ནས་གཉིས་ཀ་
དབང་མེད་དུ་གཅིག་གིས་གཅིག་ལ་འཐམས་ཏེ་འོ་སྦྱོར་བའི་ཚེ་མཛའ་གཅུགས་ཟུང་
དེ་དགའ་སྡུག་ཆེས་པའི་རྣམ་འགྱུར་གྱིས་གཉིས་ཀ་དྲན་མེད་དུ་བརྒྱལ།
ཡུད་ཙམ་སོང་ནས་ཁོང་གཉིས་པོ་རིམ་གྱིས་བརྒྱལ་བ་ལས་གསོས་མཚམས་རྒྱལ་
པོའི་གཅུང་མོས་སྨྲས་པར། ཁྱེད་གཉིས་གདན་ལ་བཞུགས་དང༌། ངེད་རྣམས་ཀྱིས་
ཞིབ་མོའི་བློ་བསྐོར་ནས་བྱ་དགའ་བྱེད་གཏད་དུ་གྱུར་བའི་དཀའ་གནད་འདི་སེལ་
ཐུབ་པའི་ཐབས་ཤིག་ངང་གིས་བྱེད་དགོས་ཞེས་བརྗོད།
ཉིར་མན་ན་རེ། ལེགས་སོ་ལེགས་སོ། །ཁྱེད་ཀྱིས་གསུངས་པ་དེ་བཞིན་དུ་
ལེགས་སོ། །ངེད་གཉིས་ཀྱི་དོན་དེ་ལྕམ་སྐུ་ཞབས་ཁྱེད་ཀྱིས་རོགས་རམ་སྐྱབ་འཇུག་
གང་དྲག་ཡོང་བ་མཛོད་ཅེས་བརྗོད།
རྒྱལ་པོའི་གཅུང་མོ་ན་རེ། ཁྱེད་གཉིས་ཐུགས་ལྷོད་པོར་བཞུགས། བདག་
གིས་ཁྱེད་གཉིས་ལ་གནོད་སེམས་གཏན་ནས་མི་བྱེད། ཅེས་བརྗོད་པ་དང་རང་གི་
འབངས་མོ་བོས་ཏེ་ངེད་རྣམས་ལ་བཟའ་བཏུང་གྲ་སྒྲིག་གྱིས་ཤིག་ཅེས་བརྗོད།
འབངས་མོས་ཟས་ཀྱི་བྱེ་བྲག་རྒྱས་པར་བཤམས་རྗེས། རྒྱལ་པོའི་གཅུང་མོས་
ཉིར་མན་དང་ནུར་མན་ལ་བཟའ་བཏུང་ལེགས་པར་དྲངས། དེ་ནས་ཁོང་གསུམ་
པོ་མཉམ་དུ་གདན་ལ་འཁོད་ནས་མྱོས་བྱེད་ཀྱི་བཏུང་བ་ལ་ཅི་དགར་སྤྱོད་པའི་ཚེ་ན་
ཉིར་མན་གྱིས་ཤུགས་རིང་འཕྱུངས་ནས་བྱ་བ་འདི་ཇི་ལྟར་བྱས་ན་ལེགས་སམ་ཞེས་
བརྗོད་པ་ན། རྒྱལ་པོའི་གཅུང་མོ་དེས་ཉིར་མན་ལ་ཁྱོད་ནུར་མན་ལ་དངོས་འབྲེལ་
བརྩེ་བ་ཡིན་ནམ་ཞེས་དྲིས།
ཉིར་མན་ན་རེ། ལྕམ་སྐུ་ཞབས་མཁྱེན། ཁོ་བོ་ནི་རང་གི་བརྩེ་གྲོགས་ནུར་མན་
བློས་མི་ཐོང་བས་སྲོག་ཉེན་ལ་མི་ལྟོས་པར་འདིར་ཁོང་འཚོལ་དུ་ཡོང་བ་ཡིན།
རྒྱལ་པོའི་གཅུང་མོས་ནུར་མན་ལ་དྲིས་པར། ཁྱོད་ནི་རང་གི་སྦྱིན་བདག་ཉིར་
མན་ལ་དངོས་འབྲེལ་བརྩེ་བ་ཡིན་ནམ།
ནུར་མན་ན་རེ།ལྕམ་སྐུ་ཞབས་མཁྱེན། ཁོ་མོ་ནི་ཉིར་མན་ལ་བརྩེ་ཆེ་བའི་དབང་
གིས་གཟུགས་བཟང་གི་ལང་ཚོ་འདི་ཤ་སྐམ་པགས་སྐམ་འདི་ལྟ་བུར་གྱུར་སོང་།
རྒྱལ་པོའི་གཅུང་མོ་ན་རེ། དཀོན་མཆོག་དཔང་བཙུགས། ཁྱོད་གཉིས་ནི་
གཅིག་སེམས་གཅིག་ལ་ཆགས་པའི་མཛའ་གཅུགས་ཟུང་གཅིག་རེད་ན། ཁྱོད་གཉིས་
ཡ་བྲལ་དུ་གཏོང་བ་སུས་ཀྱང་ནུས་པ་མ་ཡིན། ད་ནི་ཁྱོད་གཉིས་བློ་ལྷོད་ལ་བབ་ནས་
དགའ་སྤྲོའི་གནས་ལ་རོལ་བར་གྱིས་ཤིག
ཉིར་མན་དང་ནུར་ནམ་གཉིས་ནི་ཡིད་ལ་རབ་དགའི་སྤྲོ་བ་བརྟས་ཤིང་། ལྷག་
པར་དུ་ནུར་མན་ནི་སྤྲོ་བའི་བསམ་པ་རབ་ཏུ་འཕེལ་བས་རྒྱལ་པོའི་གཅུང་མོའི་ཕང་
འགྲོ་བླངས་ནས་སྙན་པའི་གླུ་འདི་ལྟར་བླངས།
གཡོ་ཅན་གཅམ་བུའི་གཏམ་གྱིས་དཀྲུགས་གྱུར་ནས།།
བདག་གཉིས་འབྱེད་པའི་ངན་པའི་བསམ་སྦྱོར་བརྩམས། །
ང་ཅག་ཁྱོད་དང་འཁོན་པའི་དགྲ་མིན་ཡང་། །
གཡོ་སྒྱུའི་སྦྱོར་བས་བདག་གི་མིག་འདི་སྒྲིབ། །
ང་ཅག་སྐྱོབ་མི་ནམ་ལངས་སྐར་མ་འདྲ།
ཁྱོད་སྲོག་སྐྱོབ་ཕྱིར་བདག་གིས་ཆི་མ་བསྐུངས། །
རྣོ་དབལ་སེམས་ཀྱི་རལ་གྲི་མེ་ལྕེའི་རྒྱུན།།
འཕྱུངས་ནས་ཕ་རོལ་བརླག་པའི་ཐབས་ལ་འབུངས། །
ཁོང་གསུམ་པོ་རོལ་མོ་འཁྲོལ་བཞིན་ཨ་རག་པི་ཙི་བཏེགས་ནས་ཕན་ཚུན་
འདྲེན་རེས་ཀྱི་སྤྲོ་བས་མྱོས་ཏེ་ཡིད་ཀྱི་སྡུག་བསྔལ་རྣམས་ཀྱང་ནམ་མཁའི་འཇའ་ལྟར་
ཡལ་ནས་སྤྲོ་རྩེད་ལ་རོལ་བའི་ཚེ་གློ་བུར་དུ་ཧཱ་ལི་ཧྥ་དེ་གར་ཕེབས་པས་ཚང་མ་ཡར་
ལངས་རྗེས་པུས་མོ་ས་ལ་བཙུགས་ཏེ་གུས་ཕྱག་ཕུལ། ཧཱ་ལི་ཧྥས་ནུར་མན་གྱི་ལག་ཏུ་
ཕང་འགྲོ་བཟུང་ནས་ཡོད་པ་གཟིགས་པས་རྒྱལ་པོ་ན་རེ། ཨཱ་ལཱའི་ཐུགས་རྗེས་ནུར་
མན་ཁྱོད་ནད་གཞི་སེང་དྲག་སོང་བ་ལེགས་སོ་ཞེས་གསུངས། དེ་ནས་རྒྱལ་པོས་མོ་
ཆས་སྤྲས་པའི་ཉིར་མན་གཟིགས་པ་ན་རང་གི་གཅུང་མོར། ནུར་མན་གྱི་འགྲམ་དུ་
ཡོད་པའི་འབངས་མོ་དེ་སུ་ཡིན་ནམ་ཞེས་དྲིས།
གཅུང་མོ་ན་རེ། རྒྱལ་པོ་མི་དབང་ཆེན་པོ་མཁྱེན། མོ་ནི་གཞན་གྱི་སེམས་པ་
གསོ་བར་མཁས་པའི་རྒྱལ་པོ་ཁྱེད་ཀྱི་འབངས་མོ་ཞིག་རེད། འབངས་མོ་དེ་ཡོད་པའི་
སྟབས་ཀྱིས་ནུར་མན་ད་གཟོད་བཟའ་བཏུང་བྱེད་འདོད་པ་བྱུང་བ་རེད་ཅེས་བརྗོད།
རྒྱལ་པོ་ན་རེ། ཁོང་གཉིས་པོ་མཛེས་སྡུག་ལ་དབྱེར་མ་མཆིས་ན། ཁོ་བོས་ནུར་
མན་གྱི་དང་བ་བསྟུན་ཕྱིར་ཕྱི་ཉིན་ནུར་མན་གྱི་གཟིམ་ཆུང་འགྲམ་དུ་ཁང་བུ་ཞིག་
བཏོན་ནས་བུད་མེད་དེའི་སྡོད་གནས་བཅོ་རྒྱུ་ཡིན་ཞེས་གསུངས།
རྒྱལ་པོའི་གཅུང་མོས་རྒྱལ་པོ་ཐུགས་དགྱེས་པའི་སྐབས་དང་བསྟུན་ནས་བཀུར་
བཟོས་ཀྱི་ཚུལ་དུ་རྒྱལ་པོར་ཨ་རག་པི་ཙི་གང་བཏེགས། ཧཱ་ལི་ཧྥས་དགྱེས་ཚོར་ཆེན་
པོས་ཨ་རག་པི་ཙི་གང་པོ་དེ་གཙང་བཞེས་ཐོག་ཁོང་རྣམ་དང་མཉམ་བཞུགས་ཀྱིས་
འཁྲུངས་བཞེས་བསྐྱོན། དེ་ནས་ཧཱ་ལི་ཧྥས་ནུར་མན་ལ་ཨ་རག་པི་ཙི་གང་བཏེགས་
ནས་གླུ་ཞིག་གཏོང་དགོས་པའི་རྣམ་འགྱུར་བསྟན། ནུར་མན་གྱིས་བསྟུད་མར་ཨ་
རག་ལན་གཉིས་བཏུངས་རྗེས། ཧཱ་ལི་ཧྥས་ཨ་རག་ལན་གསུམ་པ་དེ་འདྲེན་པའི་ཚེ་
མོས་ཕང་འགྲོ་བླངས་ནས་གླུ་འདི་ལྟར་བླངས།
བདག་གིས་བློ་གཤོག་ཆེན་པོས་ལན་གཉིས་བཏུངས། །
ཆང་འཐུང་གྲོགས་པོས་ཆང་དཀར་གསུམ་པ་བཏེགས། །
དོར་རིང་འདྲུད་བཞིན་ཆང་དཀར་ལག་ཏུ་བླངས། །
འགྱིང་ཉམས་འདོན་བཞིན་ཕོར་ནང་བདུད་རྩིར་ལྟ། །
རབ་དབེན་ཟླ་འོད་སྣང་བའི་མཚན་མོ་འདིར། །
བདག་ནི་ཅོད་པན་མེད་པའི་རྒྱལ་པོ་འདྲ། །
ཧཱ་ལི་ཧྥ་ནི་ནུར་མན་གྱི་ཡིད་འོང་སྙན་པའི་གྲེ་འགྱུར་དང་སྙན་ངག་གི་ཉམས་
འགྱུར་ལ་ཡིད་དབང་རབ་ཏུ་ཕྲོགས་ནས་བསྔགས་བརྗོད་ཀྱི་མེ་ཏོག་སྟོར། རྒྱལ་
པོས་བུད་མེད་དེ་རྣམས་དང་མཉམ་དུ་འཁྲུངས་བཞེས་བསྐྱོན་ནས་མཚན་དགུང་
བར་བཞུགས། དེའི་དུས་སུ་རྒྱལ་པོའི་གཅུང་མོས་རང་གི་གཅེན་རྒྱལ་པོར་སྨྲས་པར།
རྒྱལ་པོ་མི་དབང་ཆེན་པོ་མཁྱེན། ཁོ་མོས་དེབ་ཐེར་གྱི་ཁྲོད་ནས་མི་དྲག་ཁྱིམ་ཚང་གི་
བུ་ཕྲུག་གི་གཏམ་རྒྱུད་ཅིག་བཀླགས་པ་དེ་རྒྱལ་པོས་གསན་འདོད་དམ་ཞེས་བརྗོད།
རྒྱལ་པོ་ན་རེ། གཏམ་རྒྱུད་དེ་ཅི་འདྲ་ཞིག་ཡོད་དམ། ཁྱོད་ཀྱིས་ཤོད་དང་ཞེས་
གསུངས།
རྒྱལ་པོའི་གཅུང་མོ་ན་རེ། སྔར་གྲོང་ཁྱེར་ཁུ་ཕཱ་ན་མིང་ལ་ཉིར་མན་ཨི་པན་
ལེགས་པེལ་ཞེས་པའི་ན་གཞོན་ཞིག་ཡོད། ཁོ་ནི་རང་གི་འབངས་མོ་ཞིག་ལ་ལྷག་
པར་དུ་ཆགས་ཤིང་། འབངས་མོ་དེ་ཡང་རང་གི་སྦྱིན་བདག་ལ་ཤིན་ཏུ་ཆགས། ཁོང་
གཉིས་པོ་ཆུང་དུས་ནས་མཉམ་དུ་འཚར་ལོངས་བྱུང་བས་ཕན་ཚུན་བརྩེ་བ་ཟབ་མོ་
ཚུགས། ནར་སོན་མཚམས་གཅིག་སེམས་གཅིག་ལ་ཆགས་ནས་ཕན་ཚུན་ཚེ་གང་གི་
གཏན་གྲོགས་བྱེད་རྒྱུའི་དམ་བཅའ་བརྟན་པོ་བཀོད། འོན་ཀྱང་བརྩེ་བ་ཅན་ལ་བར་
ཆད་སྡང་། ཞེས་པའི་དཔེ་ལྟར་བུད་མེད་དེ་མི་ངན་གྱི་གཡོ་སྒྱུས་བསླུས་ནས་གསེར་
ཊམ་ཁྲི་ཕྲག་གཅིག་གི་རིན་དུ་བཙོངས་ཏེ་རྒྱལ་པོའི་བཙུན་མོར་ཕུལ། སྐབས་དེར་
ཉིར་མན་ནི་རང་གི་འབངས་མོར་བརྩེ་བ་ཟབ་པས་བུད་མེད་དེ་བློས་མ་ཐོང་བར་
ཤུལ་རིང་བགྲོད་པའི་ངལ་བར་མི་འཛེམས་པར་རང་ཡུལ་བཞག་སྟེ་ས་ཕྱོགས་ཀུན་
ཏུ་རང་གི་བརྩེ་གྲོགས་འཚོལ་དུ་སོང༌། ཁོས་ཆར་དྲག་རླུང་འཚུབ་ཀྱི་འཇིགས་པར་
ཇི་མི་སྙམ་པར་ལ་ཀླུང་མང་པོ་བརྒྱབ་མཐར་རང་གི་བརྩེ་གྲོགས་བུ་མོ་དེ་རྒྱལ་པོའི་
ཕོ་བྲང་དུ་ཡོད་པའི་གནས་ཚུལ་རྟོགས་རྗེས་སྲོག་ཉེན་ལ་མ་འཛེམས་པར་གསང་
སྟབས་ཀྱིས་འདིར་ཡོང་ནས་རང་གི་བརྩེ་གྲོགས་རྙེད། བརྩེ་གྲོགས་གཞོན་ནུ་ཟུང་
དེ་ཐུག་ཕྲད་བྱུང་ནས་བརྩེ་དགའི་གཏམ་ཚིག་མ་འབྲེལ་གོང་རྒྱལ་པོ་ཕེབས་ཏེ་ཁོང་
གཉིས་པོའི་གསང་བ་རྡོལ་བས། བྱ་བ་དེའི་གནས་ལུགས་རྒྱུ་མཚན་དྲངས་ཁོམ་མ་
བྱུང་བར་རྒྱལ་པོས་ཁོང་གཉིས་པོའི་སྲོག་བཅད། འདི་ལྟར་བྱ་བའི་གནས་ལུགས་གང་
ཡང་མ་བརྟག་པར་རྒྱལ་པོས་གཞོན་ནུ་ཕོ་མོ་དེ་གཉིས་སྲོག་དགུམ་པའི་བརླང་སྤྱོད་
འདི་སྲོལ་ལུགས་དང་མཐུན་མིན་རྒྱལ་པོ་མི་དབང་ཆེན་པོས་དབྱིངས་དཔྱད་མཛོད་
ཅེས་བརྗོད།
རྒྱལ་པོ་ན་རེ། བྱ་བ་འདི་ཡ་མཚན་ཤིན་ཏུ་ཆེ། རྒྱལ་པོ་དེས་གཞོན་ནུ་དེ་
གཉིས་ལ་བསམ་ཤེས་བྱེད་དགོས་པའི་རྒྱུ་མཚན་ཁག་གསུམ་ཡོད་པ་སྟེ། རྒྱུ་མཚན་
དང་པོ་ནི། གཞོན་ནུ་ཕོ་མོ་དེ་གཉིས་གཅིག་སེམས་གཅིག་ལ་ཆགས་པའི་བརྩེ་གྲོགས་
ཡིན་པ་དང་། རྒྱུ་མཚན་གཉིས་པ་ནི་གཞོན་ནུ་དེ་གཉིས་ཕོ་བྲང་ནང་དུ་རྒྱལ་པོའི་
བཀའ་འོག་ཏུ་གནས་མུས་ཡིན་པ། རྒྱུ་མཚན་གསུམ་པ་ནི། རྒྱལ་པོས་འབངས་ལ་
བཀའ་ཁྲིམས་གཅོད་སྐབས་ཕ་རོལ་ལ་ཡང་གུས་པ་དང་བསམ་ཤེས་བྱེད་དགོས་པ་
ཡིན། རྒྱལ་པོ་དེའི་སྤྱོད་པ་བརླང་པོ་ཅན་དེ་ལྟ་བུ་ནི་ས་སྐྱོང་གཞན་དང་བསྡུར་ན་
རྒྱལ་པོའི་ཚུལ་དང་མི་ལྡན་པ་ཞིག་ཡིན་ནོ་ཞེས་གསུངས།
རྒྱལ་པོའི་གཅུང་མོ་ན་རེ། གཅེན་པོ་མཁྱེན། ཁྱེད་ཀྱི་གསུངས་པ་ཤིན་ཏུ་
བདེན། ང་ཅག་གིས་ཁྱེད་ཀྱི་བཀའ་བཟང་དོན་ལ་གནས་པའི་རེ་བ་བྱེད། འོན་
ཀྱང་ད་ལྟའི་གནས་སྐབས་སུ་རྒྱལ་པོ་ཁྱེད་ཀྱི་བཀའ་ཁྲིམས་གཅོད་ཚུལ་ལ་ཅུང་ཟད་
མི་མཐུན་པའི་ཚུལ་དང་ལྡན་ནོ། །ཞེས་བརྗོད་མཚམས་ཉིར་མན་དང་ནུར་མན་ལ་
བལྟས་ནས་སྨྲས་པར། ཁྱོད་གཉིས་ཡར་ལོངས་ཤོག་ཅེས་བརྗོད་པ་དང་ཆབས་ཅིག་
ཏུ་རྒྱལ་པོ་མི་དབང་ཆེན་པོ་མཁྱེན། འདི་ནི་ནུར་མན་ཞེས་པ་དེ་རེད། མོ་ནི་ཧན་
ཀྲོག་ཀྲུ་དབྱི་པན་ཡེ་སུབ་ཀྱིས་མགོ་སྐོར་ཏེ་ཕོ་བྲང་དུ་ཁྲིད་ནས་རྒྱལ་པོ་ཁྱེད་ལ་ཕུལ་
བ་རེད། ཁོས་རྒྱལ་པོ་ཁྱེད་ལ་འབུལ་རྒྱུའི་འཕྲིན་ཡིག་ནང་བུ་མོ་འདིར་གསེར་ཊམ་ཁྲི་
ཚོ་གཅིག་སྤྲད་དེ་ཉོས་ལུགས་བརྗོད་ནས་རྒྱལ་པོར་དབུ་སྐོར་གཡོ་ཞུས་བྱས། འདི་ནི་
ནུར་མན་གྱི་སྦྱིན་བདག་ཉིར་མན་ཨི་པན་ལེགས་པེལ་ཞེས་པ་དེ་རེད། ཁོ་ནི་ལེགས་
པེལ་ཨི་པན་ཧ་ཐེ་མུའི་བུ་རེད། རྒྱལ་པོ་མི་དབང་ཆེན་པོས་བདག་ཅག་གི་མེས་པོ་
རྣམས་ཀྱི་བཞིན་ལ་གཟིགས་ཏེ་ཁོང་གཉིས་ལ་དགོངས་པ་དྭངས་བ་མཛད་ནས་ཁོང་
གཉིས་པོ་རང་དབང་དགའ་བདེའི་དཔལ་ལ་སྤྱོད་ཆོག་པའི་གནང་བ་སྩལ་དུ་གསོལ།
ཁོང་གཉིས་པོ་ད་ཆ་ཁྱེད་ཀྱི་བཀའ་ཁྲིམས་འོག་ཏུ་འདུས་ནས་ཡོད་པས། ད་ལྟ་ཁྱེད་
ཀྱི་གསོལ་སྟོན་ལ་རོལ་བཞིན་པ་ཡིན། མི་ཆོས་ཀྱི་ཚུལ་ལུགས་བཞིན་ཁོ་མོས་འཛེམ་
བག་མེད་པར་ཁྱེད་ནས་ཁོང་གཉིས་ལ་བཀའ་ཆད་ཀྱི་འཚེ་བ་མེད་པའི་དགོངས་
ཡངས་ཞུ་རྒྱུ་ཡིན་ཞེས་བརྗོད།
ཧཱ་ལི་ཧྥ་ན་རེ། གཅུང་མོ་ཁྱེད་ཀྱིས་གསུངས་པ་བདེན། ཁོ་བོས་བཀའ་བཅད་
གཏོང་སྟངས་ཉེས་སོང་བ་རེད། ཅེས་བརྗོད་མུར་ནུར་མན་ལ་ན་གཞོན་འདི་ཁྱེད་ཀྱི་
སྦྱིན་བདག་ཡིན་ནམ་ཞེས་དྲིས།
ནུར་མན་ན་རེ། རྒྱལ་པོ་མི་དབང་ཆེན་པོ་མཁྱེན། ཁོ་ནི་བདག་གི་སྦྱིན་བདག་རེད།
རྒྱལ་པོ་ན་རེ། འདི་ལྟར་ཡིན་ན་ཁྱོད་ཚོར་ལན་ཁག་མེད་པས། ཁོ་བོས་ཁྱོད་
གཉིས་རང་དབང་དགའ་བདེའི་དཔལ་ལ་ལོངས་སུ་སྤྱོད་ཆོག་པའི་གནང་བ་སྟེར།
ཞེས་བརྗོད་མཚམས་ཉིར་མན་ལ་སྨྲས་པར། ནུར་མན་འདིར་ཡོད་པ་ཁྱོད་ཀྱིས་ཇི་
ལྟར་ཤེས། སྐྱེ་བོ་སུ་ཞིག་གིས་ཁྱོད་ལ་བཤད་དམ་ཞེས་དྲིས། ཉིར་མན་ན་རེ། རྒྱལ་
པོ་མི་དབང་ཆེན་པོ་མཁྱེན། བདག་གི་ལོ་རྒྱུས་ཁྱེད་ལ་ཞུ། ཁོ་བོས་བྱམས་སྙིང་རྗེ་ཆེ་
བའི་གང་གི་མེས་པོ་དཔང་དུ་བཙུགས་ནས་ཁོ་བོའི་སྔ་ཕྱིའི་ལོ་རྒྱུས་རྣམས་སྦ་གསང་
མེད་པར་ས་སྐྱོང་ཁྱེད་ལ་ཞིབ་པར་ཞུ། ཞེས་བརྗོད་ནས་རང་གི་ལོ་རྒྱུས་དང་། ཏ་
ཟིག་སྨན་པའི་ཇུས་གཞི། རྒན་མོ་དང་འཕྲད་ནས་ཕོ་བྲང་དུ་ཁྲིད་ཚུལ། ཁྱིམ་སྒོ་ནོར་
ནས་འཛུལ་བ་སོགས་སྔ་ཕྱིའི་བྱུང་རྐྱེན་ཐམས་ཅད་ཞིབ་ཅིང་ཕྲ་བ་རྒྱལ་པོའི་སྙན་དུ་
གསོལ། ཉིར་མན་གྱི་གཏམ་དེ་ཐོས་པ་ན་ཧཱ་ལི་ཧྥ་ནི་ཐུགས་ལ་ཡ་མཚན་ཆེས་ཆེར་
འཕེལ་བས་ཁྱོད་འཕྲལ་དུ་ཏ་ཟིག་ཡུལ་གྱི་སྨན་པ་དེ་གདན་འདྲེན་པར་སོང་ཞིག སྐྱེ་བོ་
རྣམ་དཔྱོད་ཅན་དེ་ལྟ་བུ་བདག་ཅག་ལ་ཅི་ནས་ཀྱང་དགོས་པ་ཆེ་བ་ཡིན་ཞེས་གསུངས།
ཏ་ཟིག་ཡུལ་གྱི་སྨན་པ་དེ་ཕོ་བྲང་དུ་འབྱོར་རྗེས་ཧཱ་ལི་ཧྥ་ནི་རང་གི་གྲོགས་རྙིང་
པ་ཕྲད་པ་ལྟར་དགའ་ཚོར་གྱིས་ཁོང་ལ་བཟོས་སྒོ་རྒྱ་ཆེ་བསྩལ་བ་མ་ཟད། ཕོ་བྲང་
གི་ལས་སྣེར་བསྐོ་གཞག་བསྩལ་བ་དང་ཆབས་ཅིག་ཉིར་མན་དང་ནུར་མན་གཉིས་
ལ་ཡང་བཟོས་སྒོ་བདག་རྐྱེན་སྤམ་མཐོ་བ་བསྩལ་ཞིང་། རྒན་མོ་ལ་ཡང་གཟིགས་
བཟོས་གྱ་ནོམ་པ་བསྩལ་ཐོག་ཉིར་མན་དང་ནུར་མན་གཉིས་མགྲོན་གྱི་མཆོག་ཏུ་
བཀུར་ནས་ཉིན་ཞག་ཕྲག་བདུན་གྱི་རིང་ལ་ཧཱ་ལི་ཧྥ་དང་མཉམ་དུ་དགའ་སྐྱིད་ཀྱི་
རྩེད་འཇོར་རོལ། དེ་ནས་ཧཱ་ལི་ཧྥས་ཁོང་གཉིས་པོ་རང་ཡུལ་དུ་གཉེན་བཤེས་ཉེ་དུ་
རྣམས་ཐུག་ཕྲད་དུ་ལོག་ཆོག་པའི་གནང་བ་བསྩལ་བ་ན། མཛའ་གཅུགས་ཟུང་དེ་
རང་ཁྱིམ་དུ་ལོག་པའི་ལམ་དུ་ཞུགས་ཏེ་གྲོང་ཁྱེར་ཁུ་ཕཱར་བདེ་འབྱོར་གྱིས་རང་གི་
ཕ་མ་ཉེ་དུ་རྣམས་དང་མཉམ་འཛོམས་བྱུང་ནས་བདེ་སྐྱིད་རྫོགས་ལྡན་གསར་པའི་
དཔལ་ལ་ལོངས་སུ་སྤྱོད་པའི་སྐལ་བཟང་གིས་དུས་བདའ་བར་བྱས་སོ། །
    
    མཉམ་འཛོམས་བྱུང་བ།

མཆོད་དཔོན་གྱིས་ཉིར་མན་དང་ནུར་མན་གྱི་གཏམ་རྒྱུད་བཤད་རྗེས་ཨི་མུ་
ཀྲང་ཏོ་དང་ཨི་སི་འུ་ཏི་གཉིས་ཡ་མཚན་ཤིན་ཏུ་ཆེན་པོ་བྱུང་ནས་སྨྲས་པར། གཏམ་
རྒྱུད་འདི་ངོ་མཚར་ཤིན་ཏུ་ཆེའོ། །ཞེས་བརྗོད་ནས་གཅེན་གཅུང་གཉིས་མཚན་གང་
སྐྱིད་པོའི་གཉིད་དུ་ཡུར།
ཕྱི་ཉིན་ཨི་མུ་ཀྲང་ཏོ་དང་ཨི་སི་འུ་ཏི་གཉིས་རྒྱལ་པོའི་མཇལ་ཁར་སྐྱོད་པས་
རྒྱལ་པོས་གཟིགས་པ་ཆེན་པོ་མཛད། རྒྱལ་བློན་རྣམས་ཐུགས་མཐུན་ཞལ་འཆམ་གྱི་
སྒོ་ནས་གསུང་གླེང་གནང་བའི་སྐབས་དེར་གློ་བུར་དུ་ཕྱི་ནས་སྲོག་སྐྱོབ་ཀྱི་སྐད་སྒྲ་
དྲག་པོ་གྲགས་བྱུང་བ་ན། དེ་མར་གཡོག་པོ་ཞིག་ཡོང་ནས་དགྲ་བོའི་དཔུང་ཚོགས་
ཉེ་སར་འབྱོར་ཟིན་པའི་བརྡ་སྦྱར། གནས་ཚུལ་དེ་ཐོས་པ་དང་རྒྱལ་པོ་ནི་འཇིགས་
སྣང་གིས་ཤེས་པ་ཡང་ཚུལ་བཞིན་དུ་མི་གནས་པ་ལྟ་བུར་གྱུར། སྲིད་བློན་ཨི་མུ་ཀྲང་
ཏོས་མ་བསྐུལ་དང་བླངས་ཀྱིས་གནས་ཚུལ་ཅི་བྱུང་བ་དག་གིས་ལྟ་བར་འགྲོ་ཞེས་
བརྗོད་ནས་ཡར་ལངས་ཏེ་ཕྱི་ལ་ལྟ་བར་བསྐྱོད།
ཨི་མུ་ཀྲང་ཏོས་རྟབ་རྟབ་པོར་གྲོང་ཁྱེར་གྱི་ཕྱི་ལ་ཐོན་ནས་ལྟ་བའི་ཚེ་མདའ་གྲི་
མདུང་སོགས་མཚོན་གྱི་བྱེ་བྲག་ཅི་རིགས་ཐོགས་པའི་དཔུང་གི་ཚོགས་མཐའ་ཡས་
པས་བསྐོར་ནས་གྲོང་ཁྱེར་ལ་དཔུང་འཇུག་བྱེད་ལ་ཉེ་བ་ཞིག་ཡོད་པ་མཐོང་། དགྲ་
ཕྱོགས་ཀྱིས་ཨི་མུ་ཀྲང་ཏོ་མཐོང་བ་ན། དེ་ནི་ཡུལ་དེའི་རྒྱལ་པོས་མངགས་པའི་བློན་
ཆེན་ཡིན་པ་རྟོགས་པས་ཁོ་རང་ཕྱོགས་ཀྱི་རྒྱལ་པོ་མཇལ་བར་ཁྲིད། ཨི་མུ་ཀྲང་ཏོ་ཕ་
རོལ་དཔུང་གི་རྒྱལ་པོའི་འགྲམ་དུ་སླེབས་པ་དང་ཁོས་པུས་མོ་ས་ལ་བཙུགས་ཏེ་ས་
ཐོག་ཏུ་འོ་སྦྱོར་བའི་གུས་ཕྱག་ཕུལ་མཚམས་མགོ་བོ་བཏེགས་ནས་རྒྱལ་པོའི་བཞིན་
ལ་ལྟ་བའི་ཚེ་རྒྱལ་པོ་དེ་ནི་ངོ་ལ་སེང་རས་བཀབ་པའི་བུད་མེད་ཅིག་ཡིན་པ་རྟོགས།
རྒྱལ་མོ་དེས་སྨྲས་པར། བདག་ནི་རྒྱལ་མོ་མར་ཅཱ་ནཱ་ཡིན་པ་ཁྱོད་ཀྱིས་ཤེས་སམ།
བདག་འདིར་ཡོང་དོན་ནི་ཁོ་མོའི་བྲན་པོ་ན་གཞོན་ཞིག་བརླག་སོང་བ་དེ་འཚོལ་དུ་
ཡོང་བ་ལས་དོན་གཞན་ཅི་མེད། བྲན་པོ་དེ་རྙེད་གྱུར་ན་ལབ་གླེང་གང་ཡང་མེད།
གལ་ཏེ་བྲན་པོ་དེ་རྙེད་པར་མ་གྱུར་ན་བདག་ཅག་རྒྱལ་ཁབ་གཉིས་དབར་དམག་
འཁྲུག་གི་བྱ་བ་ཡོ་ལང་ཡོང་ངེས་རེད་ཅེས་བརྗོད།
སྲིད་བློན་ན་རེ། མི་དབང་ཆེན་པོ་མཁྱེན། ཁྱེད་ཀྱི་བྲན་པོའི་མིང་ལ་ཅི་ཟེར།
ཁ་རི་ངོ་མདོག་ཇི་འདྲ་ཡོད།
རྒྱལ་མོ་ན་རེ། བྲན་པོ་དེའི་མིང་ལ་ཨི་སི་འུ་ཏི་ཟེར། ཁོ་ནི་སྔར་མེ་དད་མཆོད་
དཔོན་གྱིས་བདག་གི་རྒྱལ་ཁབ་ཏུ་ཁྲིད་ནས་ཡོང་། མཆོད་དཔོན་གྱིས་ཁོ་བདག་ལ་
ཚོང་བར་མི་འདོད་པས། ཁོ་མོས་བཙན་ཐབས་ཀྱིས་བྲན་པོ་དེ་ཕྲོགས་པ་ཡིན་ཡང་
མཆོད་དཔོན་གྱིས་མཚན་མོ་དེ་རང་ལ་ཁོ་བརྐུས་ནས་ཁྲིད་སོང་བ་རེད། ཅེས་བརྗོད་
མཚམས་ཡང་རྒྱལ་མོ་དེས་ཨི་སི་འུ་ཏིའི་ཁ་རི་ངོ་མདོག་ཇི་འདྲ་ཡིན་མིན་ཞིབ་པར་
གླེང་། ཨི་མུ་ཀྲང་ཏོའི་སེམས་སུ་རྒྱལ་མོ་དེས་འཚོལ་བའི་བྲན་པོ་དེ་ནི་རང་གི་གཅུང་
པོ་ཨི་སི་འུ་ཏི་ཡིན་པ་རྟོགས་ནས་སྨྲས་པར། དཀོན་མཆོག་གི་ཐུགས་རྗེས་ད་ནི་རྐྱེན་
ངན་གྲོགས་སུ་ཤར་བ་ལེགས། ས་སྐྱོང་མི་དབང་ཆེན་པོས་བཙལ་འཚོལ་གནང་བའི་
བྲན་པོ་དེ་བདག་གི་གཅུང་པོ་ཡིན་པར་ངེས་སོ། །ཞེས་བརྗོད་མཚམས་རྒྱལ་མོར་ཁོང་
གཅེན་གཅུང་གཉིས་པོ་ཐོག་མར་ཡུལ་གྱར་ནས་འགྲོ་དགོས་པའི་རྒྱུ་རྐྱེན་དང་བར་དུ་
ཆགས་སྒོ་དང་བར་ཆད་རིམ་པ་བྱུང་ཚུལ་རྣམས་ཇི་བཞིན་དུ་གསོལ་བས། རྒྱལ་མོ་
ཡ་མཚན་ཤིན་ཏུ་ཆེན་པོ་བྱུང་བའི་ཐོག་ཨི་སི་འུ་ཏི་བཙལ་རྙེད་ཐུབ་པའི་དགའ་ཚོར་
གྱིས་ཨི་མུ་ཀྲང་ཏོར་བཟོས་སྒོ་གཏོས་ཆེ་བ་བསྩལ།
ཨི་མུ་ཀྲང་ཏོ་ཕོ་བྲང་དུ་ལོག་ནས་གནས་ཚུལ་རྣམས་རྒྱལ་པོའི་སྙན་དུ་གསོལ་
བ་ན། རྒྱལ་པོ་ནི་ལྟས་ངན་གཡང་དུ་འཁུག་པའི་དགའ་ཚོར་གྱིས་དེ་མར་ཨི་མུ་ཀྲང་
ཏོ་དང་ཨི་སི་འུ་ཏི་གཉིས་རྒྱལ་མོ་གྲོང་ཁྱེར་དུ་གདན་འདྲེན་པར་མངགས། དེ་ནས་
ཚང་མ་ཞལ་འཛོམས་བྱུང་སྟེ་ཕན་ཚུན་དགའ་སྤྲོའི་གསུང་གླེང་མཛད་པའི་སྐབས་
དེར་གློ་བུར་དུ་ས་གཞིར་རྡུལ་འཚུབ་ནས་ནམ་མཁའ་ཡང་མོག་མོག་པོར་གྱུར།
ཡུད་ཙམ་སོང་བ་དང་རྡུལ་རྣམས་འཇགས་པའི་ཚེ་ལུས་ལ་བཙན་པོའི་ཡ་ལད་གྱོན་
ཞིང༌། ལག་ན་མདའ་གྲི་མདུང་གསུམ་སོགས་མཚོན་གྱི་བྱེ་བྲག་ཅི་རིགས་ཐོགས་པའི་
དཔུང་ཚོགས་ས་གཞི་ཁེབས་པ་ལྟ་བུས་གྲོང་ཁྱེར་བསྐོར་ནས་ཡོད་པས། ཨི་མུ་ཀྲང་ཏོ་
དང་ཨི་སི་འུ་ཏི་གཅེན་གཅུང་གཉིས་ཤིན་ཏུ་འཇིགས་པར་གྱུར་ནས་སྨྲས་པར། བདག་
ཅག་ནི་ཨཱ་ལཱའི་ཞབས་འོག་ཏུ་འདུས་པས། ད་ནི་ཁོང་གི་སྐུ་མདུན་དུ་འགྲོ་དགོས་པ་ཡིན།
དཔུང་ཆེན་འདི་ནི་ང་ཅག་གི་དགྲ་བོར་སོང་གཤིས། བདག་ཅག་དང་རྒྱལ་མོ་མར་ཅཱ་
ནཱའི་དབར་གྱི་འཁོན་རྩོད་ཞི་བར་མ་བྱས་ཚེ་དཔུང་ཆེན་གྲོང་དུ་ཤོར་ནས་བདག་ཅག་
རྣམས་གསོད་པར་ངེས་ན། བདག་ཚོས་འགོག་ཅི་ལ་ཐུབ་ཅེས་སྨྲེ་སྔགས་བཏོན།
སྐབས་དེར་ཨི་མུ་ཀྲང་ཏོས་བློ་སྟོབས་བསྐྱེད་ནས་རྒྱལ་མོ་མར་ཅཱ་ནཱའི་སྒར་ཁྲོད་
དུ་བསྐྱོད་དེ་གནས་ཚུལ་བརྟག་པས། དེ་ནི་གླིང་ཚོམ་དང་ཕོ་བྲང་ཆེན་པོ་བདུན་
གྱི་བདག་པོ་ཡན་ཡུར་གྱིས་ཁྲིད་པའི་དཔུང་ཡིན་པ་རྟོགས་ནས་ཁོས་རྒྱལ་པོ་དེའི་
འགྲམ་དུ་བསྐྱོད་དེ་པུས་མོ་ས་ལ་བཙུགས་ནས་ས་ཐོག་ཏུ་འོ་སྦྱོར་བའི་གུས་ཕྱག་ཕུལ་
ཏེ་རྒྱལ་པོ་དེའི་བཀའ་བསྒུགས་ནས་བསྡད། རྒྱལ་པོ་ན་རེ། བདག་ནི་རྒྱལ་པོ་ཡན་
ཡུར་ཞེས་པ་དེ་ཡིན། རང་གི་རིགས་མྱུག་པེ་ཏུ་ལུན་འཚོལ་དུ་སོང་ནས་ས་འདིར་
སླེབས། བདག་གི་བུ་མོ་པེ་ཏུ་ལུན་དང་ཟླ་བོ་གཉེན་ཕྲད་དུ་སོང་ནས་ལོ་མང་ཕྱིར་
ལོག་མ་བྱུང་ལ་གར་སོང་གར་ཡོད་ཀྱི་གནས་ཕྲིན་སྦྲང་སྐད་ཙམ་ཡང་མ་སོན་པས།
ད་ཆ་ཁོང་གཉིས་ས་ཕྱོགས་གང་དུ་ཡོད་པ་བདག་གིས་མ་ཤེས། ཁྱོད་ཅག་གིས་ཁོང་
གཉིས་པོ་གར་ཡོད་ཀྱི་གནས་ཚུལ་རྟོགས་སམ་ཞེས་དྲིས།
རྒྱལ་པོའི་གཏམ་དེ་ཐོས་པ་དང་ཨི་མུ་ཀྲང་ཏོས་རྒྱལ་པོ་འདི་ནི་རང་གི་སྐྱེད་མ་
པེ་ཏུ་ལུན་གྱི་ཡབ་དང་རང་ཉིད་ཀྱི་མེས་པོ་ཡིན་པ་རྟོགས་ནས། ས་ཐོག་ཏུ་འོ་སྦྱོར་
བའི་གུས་ཕྱག་ཕུལ་ཏེ་རང་ཉིད་པེ་ཏུ་ལུན་གྱི་བུ་ཡིན་ལུགས་བརྗོད། གཏམ་དེ་ཐོས་
པ་དང་རྒྱལ་པོས་རང་གི་ཚ་བོར་འཐམས་ནས་བཤུམ་བཞིན་དུ་བདག་གི་ཚ་བོ། ཨཱ་
ལཱ་ཐུགས་རྗེ་ཅན་གྱི་དྲིན་གྱིས་བདག་ཅག་ཐུག་པའི་དུས་ཤིག་བྱུང་སོང་ཞེས་གསུངས།
ཨི་མུ་ཀྲང་ཏོས་རང་གི་སྐྱེད་མ་པེ་ཏུ་ལུན་དང་སྐྱེད་བྱེད་ཀ་མེ་ལུ་གཉིས་ཡུལ་
ཨེ་པུ་ནུ་སིར་བདེ་གནས་སུ་ཡོད་པའི་གནས་ཚུལ་དང་། རང་གི་ཡབ་རྒྱལ་པོས་ཁོང་
གཅེན་གཅུང་གཉིས་ལ་ཐུགས་ཁྲོས་ནས་ནོར་སྐྱོང་བློན་ཆེན་ལ་ངེད་གཉིས་གསོད་
དགོས་པའི་བཀའ་བཅད་དྲག་པོ་གནང་ཡང་ནོར་སྐྱོང་བློན་ཆེན་སྙིང་བརྗེས་མི་
བཟོད་པར་ཁོང་གཉིས་ཚེ་ཐར་བཏང་ཚུལ་རྣམས་རང་གི་མེས་པོར་ཇི་བཞིན་གསོལ་
བས། རྒྱལ་པོ་ཡན་ཡུར་ན་རེ། བདག་གིས་ཁྱོད་གཅེན་གཅུང་གཉིས་མཉམ་ཁྲིད་
ཀྱིས་ཁྱོད་གཉིས་ཀྱི་ཡབ་ལ་དགོངས་བསེལ་ཞུས་ཏེ་ཁྱོད་ཅག་ཡབ་སྲས་འཁོན་མེད་
ཉི་མ་སྤྲིན་བྲལ་ཡོང་ཐབས་བྱེད་ལ། བདག་ཀྱང་ཕ་བུ་ཚ་རིགས་ཕྲད་པའི་དགའ་སྐྱིད་
ཀྱི་དཔལ་ལ་རོལ་བར་བྱེད་དོ་ཞེས་བརྗོད།
ཨི་མུ་ཀྲང་ཏོ་ནི་སྤྲོ་བ་རབ་ཏུ་འཕེལ་བས། དེ་མར་རྒྱལ་པོའི་མདུན་དུ་པུས་
མོ་ས་ལ་བཙུགས་ཏེ་ཐུགས་རྗེ་ཆེ་ཞུས། ཁོས་རྒྱལ་པོ་ཡན་ཡུར་གྱི་གསོལ་རས་རྣམས་
ཁུར་ཏེ་དགའ་ཞིང་སྤྲོ་ཞིང་གྲོང་ཁྱེར་དུ་ལོག་ནས་གནས་ཚུལ་རྣམས་ཇི་བཞིན་རང་
གི་རྒྱལ་པོའི་སྙན་དུ་གསོལ་བ་ན། རྒྱལ་པོ་ཐུགས་རབ་ཏུ་དགྱེས་ནས་སྟོན་མོ་རྒྱ་ཆེ་
བཤམས་ཐོག་བློན་པོ་རྣམས་ལ་གླང་ལུག་རྟ་རྔ་མོང་དང་འབྲུ་རིགས་གཟན་རྩྭ་སོགས་
འབོར་ཆེན་གྲ་སྒྲིག་གིས་རྒྱལ་མོ་མར་ཅཱ་ནཱ་དང་རྒྱལ་པོ་ཡན་ཡུར་གྱི་དཔུང་སྒར་དུ་
སྐྱེལ་དགོས་པའི་བཀའ་བཏང་བ་མ་ཟད། རྒྱལ་པོ་ཡན་ཡུར་གྱི་གནས་ཚུལ་རྣམས་
རྒྱལ་མོ་མར་ཅཱ་ནཱར་ཞིབ་ལྷོངས་མཛད། རྒྱལ་མོ་མར་ཅཱ་ནཱས་སྨྲས་པར། གནས་
ཚུལ་སྟབས་འགྲིག་འདི་འདྲའི་གོ་སྐབས་ཤིན་ཏུ་ཕྲད་པར་དཀའ་ན་ཁོ་མོས་རྒྱལ་པོ་
མི་དབང་ཆེན་པོར་ཕྱག་རོགས་ཞུས་ནས་འདུམ་ཐབས་ཀྱི་འབད་པ་ཅི་ནས་ཀྱང་བྱེད་
དོ་ཞེས་བརྗོད།
རྒྱལ་པོ་དང་རྒྱལ་མོ་མར་ཅཱ་ནཱ་གཉིས་རྒྱལ་པོ་ཡན་ཡུར་མཇལ་བར་འགྲོ་བའི་
གྲབས་བྱེད་པའི་ཚེ་གློ་བུར་དུ་ས་གཞིར་རྡུལ་འཚུབ་ནས་ནམ་མཁའ་ཐམས་ཅད་
མོག་པོར་གྱུར་ཞིང་། དམག་གི་ཀི་སྒྲ་དང་རྔ་སྒྲས་གནམ་ས་གཡོ་བའི་དཔུང་ཆེན་
པོ་དབྱར་གྱི་ཤྭ་འོད་ལྟར་གྲོང་ཁྱེར་གྱི་འདབ་རོལ་དུ་སླེབས། གནས་ཚུལ་འདི་ལྟར་
བྱུང་བས་རྒྱལ་པོ་སླར་ཡང་ཐུགས་དོགས་འཁྲུངས་ནས་སྨྲས་པར། དེ་རིང་གི་ཉིན་
མོ་འདི་ནི་ཨཱ་ལཱའི་ཐུགས་རྗེས་ང་ཅག་དང་རྒྱལ་ཁབ་ཆེན་པོ་གཉིས་དཀར་ཚོ་ལེགས་
ལམ་གཅིག་ཏུ་མཐུན་པའི་བཀྲ་ཤིས་ཀྱི་ཉིན་མོ་ཞིག་རེད་ན། ཨཱ་ལཱ་ཐུགས་རྗེ་ཅན་གྱི་
བཀའ་དྲིན་གྱིས་ད་ལྟ་འབྱོར་བའི་དཔུང་ཆེན་འདི་ཡང་དགྲ་བོ་གྲོགས་སུ་འགྱུར་བ་
ཤོག ཅེས་བརྗོད་མུར་ཨི་མུ་ཀྲང་ཏོ་དང་ཨི་སི་འུ་ཏི་གཉིས་ལ་སྨྲས་པར། དཔུང་འདི་
ནི་དམག་ཧྲག་ཅིང་སྟོབས་ཤུགས་ཆེ་བ་སྔར་ང་ཅག་གི་མཐོང་ཆོས་སུ་མ་གྱུར་བའི་དཔུང་
ཆེན་ཞིག་འདུག་ན། ཁྱོད་གཉིས་སོང་ནས་གནས་ཚུལ་བརྟག་པར་གྱིས་ལ་གང་དགའ་ཅི་
ལེགས་ཁྱོད་གཉིས་པོས་བབ་བསྟུན་གང་བདེར་གྱིས་ཤིག་ཅེས་བཀའ་བསྩལ།
དེ་ནས་ཨི་མུ་ཀྲང་ཏོ་དང་ཨི་སི་འུ་ཏི་གཉིས་གྲོང་ཁྱེར་གྱི་ཕྱི་རོལ་དུ་སོང་ནས་
དཔུང་ཆེན་དེའི་དབུས་སུ་གནས་ཚུལ་བརྟག་པར་བསྐྱོད་པ་ན། དེ་ནི་ཀ་མེ་ལུས་
ཡུལ་ཨེ་པུ་ནུ་སི་ནས་ཁྲིད་པའི་དཔུང་སྟོབས་པོ་ཆེ་ཞིག་ཡིན་པ་རྟོགས་པས། དེ་མར་
ཁོང་གཉིས་པོས་རང་གི་ཕ་ཡི་མདུན་དུ་པུས་མོའི་ལྷ་ང་ས་ལ་བཙུགས་ཏེ་དགའ་སྐྱོ་
འགྲན་པའི་སྣང་བ་ཅིག་ཅར་དུ་འཕེལ་བས་ངུ་ངག་དིར་དིར་དུ་གནས། ཀ་མེ་ལུ་ནི་
རང་གི་བུ་གཉིས་པོ་མདུན་དུ་དངོས་སུ་ཡོད་པ་མཐོང་བས་རྟ་ལས་ཀྱང་མཆོངས་
ཏེ་ཁོང་གཉིས་ཀྱི་ལུས་ལ་འཐམས་ནས་ངུས། རྒྱལ་པོ་དེས་རང་གི་སྲས་གཉིས་ཀྱི་
མགུལ་མཇིང་ནས་འཐམས་ཏེ་རང་གི་བྲང་ཁར་སྦྱར་ཏེ་ཡུན་རིང་བཞུགས་མཐར་
རིམ་གྱིས་ཕྲུ་གུ་གཉིས་ལ་བབས་གསེད་དང་འབྲེལ་བུ་ཚ་བྲལ་བའི་སྡུག་བསྔལ་གྱི་
མུན་པ་གཏིབས་ཚུལ་དྲངས། ཨི་མུ་ཀྲང་ཏོ་དང་ཨི་སི་འུ་ཏི་གཉིས་པོས་ཁོང་ལ་
རྒྱལ་པོ་ཡན་ཡུར་ཡང་འདིར་ཕེབས་ཡོད་ལུགས་བརྗོད་པས། ཀ་མེ་ལུས་དེ་མར་རྟ་
ལ་བཅིབས་ནས་རང་གི་བུ་དང་མཉམ་དུ་རྒྱལ་པོ་ཡན་ཡུར་གྱི་དཔུང་སྒར་དུ་རང་གི་
གྱོས་པོ་མཇལ་དུ་སོང༌། རྒྱལ་པོ་ཡན་ཡུར་གྱིས་རང་གི་བུ་མོའི་གོ་མག་སླེབས་ཡོང་
བའི་གནས་ཚུལ་གསན་མ་ཐག་གཟིམ་གུར་ནས་ཐོན་ཏེ་མདུན་བསུར་ཕེབས། དེ་
ལྟར་གཞན་ཡུལ་དུ་གཉེན་བཤེས་ཕྲད་པས་ཕན་ཚུན་ངོ་འཕྲད་གླེང་མོལ་དང་འབྲེལ་
འདི་ལྟར་ཐུག་ཕྲད་བྱུང་བ་བསམ་ཡུལ་ལས་འདས།
ཨི་མུ་ཀྲང་ཏོ་དང་ཨི་སི་འུ་ཏི་གཉིས་སྤྲོ་བ་རབ་ཏུ་འཕེལ་བཞིན་གྲོང་ཁྱེར་དུ་
ལོག་ནས་གནས་ཚུལ་རྣམས་རྒྱལ་པོའི་སྙན་དུ་གསོལ། རྒྱལ་པོ་ནི་ལྟས་ངན་གཡང་
དུ་འཁུག་པའི་དགའ་ཚོར་གྱིས་ཕ་རོལ་གྱི་རྒྱལ་བློན་རྣམས་ལ་སྟོན་མོ་རྒྱ་ཆེ་བཤམས་
པ་མ་ཟད། རྒྱལ་ཁག་སོ་སོའི་དམག་དཔུང་ལ་འབྲུ་རིགས་དང་། གཟན་རྩྭ། གླང་
ལུག་རྟ་རྔ་མོང་སོགས་ཀྱི་གསོལ་རས་སྤམ་མཐོ་བ་བསྩལ། དེ་ལྟར་མི་རྣམས་དགའ་
སྐྱིད་ཀྱི་དཔལ་ལ་རོལ་བའི་ཚེ་གློ་བུར་དུ་རྒྱང་ཕྱོགས་ཀྱི་ས་ཞི་ཐམས་ཅད་མོག་པོར་
བྱེད་པའི་རྡུལ་འཚུབ་ལང་ལོང་འཁྲིགས་ཤིང་། དེ་གའི་མུར་དམག་གི་རྔ་སྒྲ་དང་།
དུང་སྒྲ། རྨིག་སྒྲ ཀི་སྒྲ་སོགས་ཀྱིས་གནམ་ས་གཡོས་ཤིང་། གཡུལ་གྱི་བརྟུལ་ཞུགས་
འཛིན་པའི་དཔུང་རྔམ་པོ་ཆེ་དབྱར་གྱི་ཤྭ་འོད་རྒྱུག་པ་བཞིན་ཤོར་ཡོང་བ་དེའི་དཔུང་
སྣེ་ཁྲིད་མཁན་ནི་ལུས་ལ་ཡ་ལད་ནག་པོ་གྱོན་ཞིང་། རལ་པ་བྲང་ཁར་གསིགས་
པའི་དམག་དཔོན་རྒད་པོ་འཇིགས་སུ་རུང་བ་ཞིག་ཡོད་པ་ན། རྒྱལ་པོ་ནི་ཚུལ་འདི་
གཟིགས་པས་ཤིན་ཏུ་འཇིགས་པར་གྱུར་ནས་དེར་ཡོད་རྒྱལ་ཁབ་ཁག་གི་རྒྱལ་པོ་
རྣམས་ལ་སྨྲས་པར། དེ་རིང་ཉིན་གཅིག་གི་ནང་དུ་རྒྱལ་པོ་ཁྱེད་རྣམས་རང་གི་དགྲ་
ཡའི་རྒྱལ་ཁབ་ཏུ་དཔུང་དྲངས་ནས་ཕེབས་ཀྱང་སྤྱིར་ཨཱ་ལཱའི་ཐུགས་རྗེ་དང༌། སྒོས་
སུ་རྒྱལ་པོ་ཆེན་པོ་ཁྱེད་རྣམས་རྣམ་དཀར་དགེ་བའི་ལས་ལ་མངོན་པར་ཕྱོགས་པས་
དགྲ་བོ་གྲོགས་སུ་གྱུར་ནས་ཐམས་ཅད་ཞི་ཞིང་བདེ་བར་གནས་མོད། འོན་ཀྱང་ཅུང་
ཟད་མི་མཛེས་པ་ཞིག་ལ་དཔུང་རྔམ་པོ་ཆེ་འདི་ལྟ་བུ་དགྲ་ཡར་འབྱོར་བ་བདག་ཅག་
ལ་དམག་གིས་ཉེན་པས་ད་ནི་ཇི་ལྟར་བྱས་ན་ལེགས་ཞེས་བརྗོད།
རྒྱལ་ཁག་དེ་རྣམས་ཀྱི་རྒྱལ་པོས་སྨྲས་པར། རྒྱལ་པོ་ཁྱེད་ཐུགས་གཡེང་མ་
མཛོད། ངེད་ཚོ་རྒྱལ་ཁག་གསུམ་གྱི་རྒྱལ་པོ་སོ་སོས་དམག་དཔུང་གཏོས་ཆེ་བ་ཁྲིད་
ནས་ཡོད་པས། གལ་ཏེ་ཕ་རོལ་གྱི་དཔུང་ཆེན་དེ་ཁྱེད་ཀྱི་དགྲ་བོ་ཡིན་ན། ངེད་ཅག་
གིས་འཐབ་པས་ཆོག ཕ་རོལ་གྱི་དཔུང་དེ་བདག་ཅག་ལས་ལྡབ་གསུམ་འགྱུར་གྱིས་
མང་བ་ཡོད་ན་ཡང་ངེད་ཚོས་གཞོམ་པར་ནུས་སོ་ཞེས་བརྗོད།
རྒྱལ་པོ་རྣམས་ཕ་རོལ་དགྲ་བོ་འདུལ་བའི་ཐབས་ལ་མོལ་བའི་ཚེ་དཔུང་ཆེན་
དེའི་ཕོ་ཉ་གྲོང་འདབས་སུ་འབྱོར་བ་དང་སྲུང་དམག་གིས་ཕོ་བྲང་དུ་རྒྱལ་པོ་མཇལ་
བར་ཁྲིད། ཕོ་ཉས་རྒྱལ་པོར་གུས་ཕྱག་ཕུལ་ནས་སྨྲས་པར། བདག་ཅག་གི་རྒྱལ་པོའི་
ཁྲི་སྲས་ཕྱི་རོལ་དུ་ཕེབས་ནས་ལོ་མང་གར་སོང་ཆ་མེད་དུ་གྱུར་གཤིས། རྒྱལ་པོས་
དཔུང་ཆེན་ཁྲིད་དེ་རྒྱལ་ཁམས་ཀུན་ཏུ་འཚོལ་བར་ཕེབས་ཀྱང་རྙེད་སོན་མ་བྱུང་ན།
ཁྲི་སྲས་ཁྱེད་ཚོའི་ཡུལ་དུ་ཕེབས་ཡོད་ཚེ་རྩིས་སྤྲོད་བྱུང་ན་ང་ཅག་རྒྱལ་ཁབ་གཉིས་
དབར་ལབ་གླེང་མེད་པ་དང་། དེ་ལས་ལྡོག་ན་གཡུལ་བཤམས་ནས་ཁྱོད་ཀྱི་ཡུལ་
གཅོམ་ཞིང་འབངས་རྣམས་གསོད་པར་བྱེད་ཅེས་བརྗོད།
རྒྱལ་པོ་ན་རེ། ང་ཅག་གི་རྒྱལ་ཁབ་ཏུ་མི་དེ་འདྲ་ཡོང་མྱོང་མེད། ལར་ཁྱོད་
ཅག་གི་རྒྱལ་པོའི་མཚན་ལ་ཅི་ཟེར་ཞེས་དྲིས།
ཕོ་ཉ་ན་རེ། ང་ཅག་གི་རྒྱལ་པོའི་མཚན་ལ་ཧྲན་ལུ་མན་ཞུ། ཁོང་ནི་ཡུལ་ཧ་ལི་
ཏོ་ཐུའི་རྒྱལ་པོ་ཡིན་ཞེས་བརྗོད།
རྒྱལ་པོའི་མཚན་དང་ཡུལ་གྱི་མིང་ཐོས་མ་ཐག་ཀ་མེ་ལུ་ནི་སྐད་ཆེན་ཤོར་ནས་
རང་སར་དྲན་མེད་དུ་འགྱེལ། དེ་ནས་རིམ་གྱིས་བརྒྱལ་བ་ལས་གསོས་པ་ན་ངུ་ཅོ་
དིར་དིར་དུ་ཨི་མུ་ཀྲང་ཏོ་དང་ཨི་སི་འུ་ཏི་གཉིས་ལ་སྨྲས་པར། བུ་ཁྱོད་གཉིས་ཕོ་ཉ་
དང་མཉམ་དུ་སོང་ནས་ཡུལ་ཧ་ལི་ཏོ་ཐུའི་རྒྱལ་པོ། ཁྱོད་གཉིས་ཀྱི་མེས་པོ་ཧྲན་ལུ་
མན་ལ་གཏམ་སྙན་ཞུ་བར་སོང༌། ཁོང་ནི་བདག་གི་ཕ་ཡིན། ངེད་ཕ་བུ་ལོ་མང་བྲལ་
བའི་མྱ་ངན་གྱིས་ཁོང་གི་དུས་ད་ལྟའང་མྱང་གོས་བཞེས་ཡོད་པ་རེད། ཅེས་བརྗོད་
མཚམས་དེར་ཡོད་རྒྱལ་པོ་རྣམས་ལ་རང་གི་ལོ་རྒྱུས་དང་ཆགས་སྒོ་བྱུང་ཚུལ་རྣམས་
ཞིབ་པར་གླེང་བས། རྒྱལ་པོ་རྣམས་ནི་ཧ་ལས་ཏེ་གཏམ་རྒྱུད་ངོ་མཚར་ཆེ་སྐོར་གླེང་།
དེ་ནས་རྒྱལ་པོ་རྣམས་ཀ་མེ་ལུ་དང་མཉམ་དུ་གྲོང་ཁྱེར་ནས་ཐོན་ཏེ་རྒྱལ་པོ་
ཧྲན་ལུ་མན་མཇལ་བར་ཕེབས། ཁོང་ཕ་བུ་གཉིས་ཡུན་རིང་བྲལ་བ་ལས་ཐུག་པའི་
དགའ་ཚོར་གྱིས་གཅིག་གིས་གཅིག་ལ་འཐམས་ཏེ་དྲན་མེད་དུ་བརྒྱལ། ཡུད་ཙམ་
སོང་ནས་རིམ་གྱིས་བརྒྱལ་བ་ལས་གསོས་རྗེས་ཀ་མེ་ལུས་ཡབ་རྒྱལ་པོར་ཡབ་སྲས་
བྲལ་རྗེས་ཀྱི་གནས་ཚུལ་རྣམས་ཞིབ་པར་ཞུས། དེར་ཡོད་རྒྱལ་པོ་རྣམས་ཀྱིས་རྒྱལ་
པོ་ཡབ་སྲས་གཉིས་ཞལ་འཛོམས་བྱུང་བའི་བཀྲ་ཤིས་བདེ་ལེགས་ཞུས། དེ་ནས་ཚང་
མས་གཡས་འདྲེན་གཡོན་འདྲེན་གྱིས་རྒྱལ་པོ་ཧྲན་ལུ་མན་གྲོང་ནང་དུ་གདན་དྲངས་
ནས་སྟོན་མོ་རྒྱ་ཆེ་བཤམས། དེ་ལྟར་ཐམས་ཅད་མཉམ་འཛོམས་བྱུང་བའི་བཀྲ་ཤིས་
སྟོན་མོའི་སྐབས་དེར་ཨི་མུ་ཀྲང་ཏོ་དང་ཨི་སི་འུ་ཏི་གཅེན་གཅུང་གཉིས་པོ་ཁག་སོ་
སོར་མཆོད་དཔོན་གྱི་བུ་མོ་པོ་སི་ཐི་ཉི་དང་རྒྱལ་མོ་མར་ཅཱ་ནཱ་དང་གཉེན་སྒྲིག་བྱས།
རྒྱལ་ཁག་སོ་སོའི་རྒྱལ་པོ་རྣམས་ཉེ་འབྲེལ་རྒྱལ་ཁབ་འདིར་མ་གྲོས་ལྷན་འཛོམས་
བྱུང་བས་ཐམས་ཅད་སྤྲོ་བ་རབ་ཏུ་བརྟས་ཤིང༌། ཚང་མ་དགའ་སྐྱིད་ཀྱི་དཔལ་ལ་
རོལ་བཞིན་པའི་སྐབས་དེར་རྒྱལ་མོ་མར་ཅཱ་ནཱས་དེར་ཡོད་རྒྱལ་པོ་རྣམས་དང་ཞལ་
གྱེས་ཞུས་ནས་དཔུང་ཚོགས་ཁྲིད་དེ་རང་ཡུལ་དུ་ལོག་པ་ན། ཐོན་ཁར་ཚང་མས་
ཁོང་ལ་སླད་གནས་ཕྲིན་གྱི་འབྲེལ་བ་ཡང་ནས་ཡང་དུ་བྱེད་དགོས་པའི་མངག་ཆ་
བྱས། རྒྱལ་པོ་གཞན་རྣམས་སྤྲོ་དབྱིངས་ཀྱི་མུར་ཚང་མ་ཡུལ་ཨེ་པུ་ནུ་སིར་མཉམ་དུ་
ཕེབས་རྒྱུའི་ཐུགས་མཐུན།
ཡུལ་ཨེ་པུ་ནུ་སིར་འབྱོར་མཚམས་ཀ་མེ་ལུ་ནི་རྒྱལ་པོ་བགྲེས་པོའི་མཇལ་ཕྱག་ཏུ་
བསྐྱོད་ནས་ལམ་བར་དུ་ཁྲི་སྲས་གཉིས་དང་བྱ་རྡོ་ལམ་འཕྲད་བྱུང་བའི་གནས་ཚུལ་
རྣམས་རྒྱལ་པོའི་སྙན་དུ་གསོལ། སྐབས་དེར་རྒྱལ་པོ་ཡན་ཡུར་ཡང་བཙུན་མོའི་ཕོ་
བྲང་དུ་རང་གི་བུ་མོ་པེ་ཏུ་ལུན་ལ་གཟིགས་པར་བྱོན་ནས་ཡུན་རིང་བྲལ་བའི་ཕ་དང་
བུ་མོ་མཉམ་འཛོམས་བྱུང་བའི་སྐལ་བཟང་གི་དགའ་བ་ཉམས་སུ་མྱོང་།
རྒྱལ་པོ་ཡན་ཡུར་ཡུལ་ཨེ་པུ་ནུ་སིར་ཉིན་ཞག་འགའ་ཙམ་བཞུགས་མཐར་རང་
གི་བུ་མོ་པེ་ཏུ་ལུན་དང་གོ་མག་ཨི་མུ་ཀྲང་ཏོ་མཉམ་ཁྲིད་ཀྱིས་རང་གི་རྒྱལ་ཁབ་ཏུ་
ཕྱིར་ལོག་ཕེབས་རྗེས་རྒྱལ་གཞིས་ཨི་མུ་ཀྲང་ཏོར་རྩིས་སྤྲོད་མཛད། ཀ་མེ་ལུ་ཡང་
རང་ཡུལ་ཤིན་ཏུ་དྲན་པས་ས་སྐྱོང་བགྲེས་པོ་ཨར་མཱ་ནུ་སིར་གནང་བ་ཞུས་ནས་རྒྱལ་
སྲིད་ཨི་སི་འུ་ཏིར་གཏད་རྗེས་རང་གི་ཕ་དང་མཉམ་དུ་ཡུལ་ཧ་ལི་ཏོ་ཐུར་ལོག
ཀ་མེ་ལུ་ཡབ་སྲས་རང་གི་རྒྱལ་ཁབ་ཏུ་ཕྱིར་ལོག་ཕེབས་རྒྱུའི་གཏམ་སྙན་གྲགས་
མཚམས་ཡུལ་འབངས་མི་སེར་རྣམས་ཀྱིས་གྲོང་ཁྱེར་གྱི་ཕྱོགས་ཀུན་མཛེས་པར་བརྒྱན་
ཞིང་། རྒན་བྱིས་ལག་ཏུ་ཁྲིད་ནས་སྐྱེས་ཕོ་མོ་ཐམས་ཅད་གྲོང་ཁྱེར་འདབས་རོལ་དུ་
ཕེབས་བསུར་ཡོང་ནས་ཟླ་གཅིག་རིང་གྲོང་ཁྱེར་ཐམས་ཅད་དགའ་སྐྱིད་ཀྱི་དཔལ་ལ་རོལ།
དུས་དེ་ནས་བཟུང་ཀ་མེ་ལུས་རྒྱལ་པོ་བགྲེས་པོ་ཧྲན་ལུ་མན་གྱི་ཤུལ་བཟུང་ནས་རྒྱལ་སྲིད་
ཆོས་བཞིན་དུ་བསྐྱངས་ཏེ་ཆབ་འབངས་མི་སེར་རྣམས་བདེ་སྐྱིད་རྫོགས་ལྡན་བཟང་པོའི་
དཔལ་ལ་བཀོད་ནས་སྐྱིད་མི་ཚེའི་མཐའ་ལ་འཁྱོལ་བར་བྱས་སོ། ། ། །


ཨ་ལེ་འུན་ཏིང་ཨི་པི་ཟཱ་མོང་ཐེའི་གཏམ་རྒྱུད།

གནའ་སྔ་མོ་ཨེ་ཅིབ་ཡུལ་དུ་ཧྲེ་མུ་སུ་ཏིང་ཞེས་བྱ་བའི་ཚོང་པ་འབྱོར་ལྡན་ཞིག་
ཡོད། ཁོ་ནི་རང་བཞིན་དྲང་ཞིང་། ཁྱིམ་དུ་བྲན་གཡོག་དང་རྟ་དང་འཁོར་ལོའི་
རིགས་མང་ལ་རྒྱུ་ནོར་གྱིས་ཕྱུག་པ འབྱོར་ལྡན་ཚོང་རིགས་ཁྲོད་དུ་ཀུན་གྱིས་བཀུར་
བའི་སྐྱེ་བོ་སེམས་བཟང་ཅན་ཞིག་ཡིན་པས་ཡུལ་དེའི་ཚོང་སྤྱིར་བདམས། ཁོ་དང་
ཆུང་མ་གཉིས་ཕན་ཚུན་བརྩེ་བ་ཟབ་ཅིང་གཅིག་སེམས་གཅིག་ལ་གཏད་པའི་མཛའ་
གཅུགས་ཁྱིམ་ཐབ་ཟུང་ཞིག་ཡིན་མོད། འོན་ཀྱང་ཁོང་གཉིས་པོ་གཉེན་སྒྲིག་བྱས་
ནས་མི་ལོ་བཞི་བཅུ་ཙམ་སོང་ཡང་འགབ་འཚར་བུ་ཕྲུག་མེད།
ཕྱག་འཚལ་གྱི་དུས་ཚོད་འཁེལ་བའི་རེས་གཟའ་པ་སངས་ཀྱི་ཉིན་ཞིག་ཧྲེ་མུ་སུ་
ཏིང་སྔར་རྒྱུན་བཞིན་ཚོང་ཁང་ནང་ཚོང་གི་འདུ་འགོད་ལ་གཞོལ་བའི་སྐབས་སུ་ཁོས་
རང་དང་འདྲ་བའི་དོན་མཐུན་རྣམས་ལ་རེ་འགར་བུ་གཅིག་ཙམ་དང༌། རེ་འགར་
བུ་གཉིས་ཙམ། མང་རིགས་ལ་ཕྲུ་གུ་བུ་འགའ་ཤས་ཡོད་པ་དེ་རྣམས་རང་རང་གི་
ཕ་དང་འདྲ་བར་ཚོང་གི་ལས་སུ་གཞོལ་བ་མཐོང་དུས་ཡིད་སྨོན་ཆེན་པོ་སྐྱེས། རང་
ཉིད་ལ་དེ་ལྟའི་ཤུལ་འཛིན་བུ་ཕྲུག་མེད་པའི་འགྱོད་སེམས་ཀྱིས་ཡིད་བློང་བློང་པོའི་
ངང་ཆུ་ཁང་དུ་ཁྲུས་ལ་སོང་ནས་ཕྱག་འཚལ་དུ་འགྲོ་རྒྱུའི་གྲབས་བྱས། ཁོས་ཁྲུས་
ཀྱི་བྱ་བ་ཟིན་མཚམས་གདོང་ཤེལ་ལ་བལྟས་ནས་སྨྲས་པར། ཨཱ་ལཱ་ནི་འཇིག་རྟེན་
བྱེད་པོ་ཉག་ཅིག་དང་མོ་ཧན་མུ་དྷ་ནི་ཁོང་གི་ཕོ་ཉ་ཡིན་པ་བདག་གིས་ཤེས། ཞེས་
བརྗོད་མཚམས་སླར་ཡང་གདོང་ཤེལ་ལ་ཞིབ་པར་ལྟ་བའི་ཚེ་ཁ་རྒྱན་སྨ་ར་ཐམས་
ཅད་དཀར་པོར་གྱུར་བ་དང་། ངོ་གདོང་ཡང་ཆེས་ཆེར་རྒས་པའི་ཚུལ་འདི་མཐོང་
དུས་ད་ནི་སྔར་གྱི་གཞོན་ནུའི་ལང་ཚོ་ཡོངས་སུ་ཡལ་ནས་དུས་ཀྱི་ཕོ་ཉས་འབོད་དུ་
ཡོང་བར་མི་རིང་ངོ་སྙམ་སྟེ་ཡིད་ལ་སྐྱོ་བ་ཚད་མེད་སྐྱེས།
ཧྲེ་མུ་སུ་ཏིང་གི་ཆུང་མ་ནི་གཤིས་རྒྱུད་་རང་བཞིན་བ༴བཟང་བའི་བུད་མེད་བཟང་
པོ་ཞིག་ཡིན་གཤིས། མོས་ཉིན་ལྟར་རང་གི་ཟླ་བོ་ཁྱིམ་དུ་མ་ལོག་གོང་ལ་ཁྱིམ་གྱི་བྱ་
བ་རྣམས་ལེགས་པར་བསྒྲུབས་རྗེས་ཟླ་བོ་བསྒུགས་ནས་འཛུམ་གྱིས་བསུ་བ་ཡིན། དེ་
ཉིན་ཡང་མོས་རྣམ་ཀུན་དང་འདྲ་བར་བཟའ་ཟླ་ཁྱིམ་དུ་འབྱོར་སྐབས་འཛུམ་གྱིས་
བསུས་ནས་མཚན་མོ་བདེ་ལེགས་ཞེས་བརྗོད།
དེ་ནས་མོས་གཡོག་ལ་སྐུ་ངོར་གསོལ་ཚིགས་བཏེགས་དགོས་པའི་བཀོད་པ་
བཏང་བ་དང་ཆབས་ཅིག་ཏུ་རང་གི་ཟླ་བོར་ཁྱེད་གསོལ་ཚིགས་ལ་ཕེབས་ཞེས་བརྗོད།
ཚོང་པ་ན་རེ། བདག་ལྟོ་ཆས་བཟའ་དགོས་མེད་ཅེས་ཁྲོ་ཚུབ་ཀྱི་རྣམ་འགྱུར་
དང་བཅས་སྒྲོག་ཙེར་རྡོག་པ་བརྒྱབ་སྟེ་གསོལ་ཚིགས་རྣམས་དུས་གཅིག་ཏུ་གཏོར་
ཀྱོག་བསློགས་རྗེས་སྤོར་གཅུས་ཏེ་སོང་།
ཆུང་མ་ན་རེ། ཁྱེད་སྤྲོ་འདི་འདྲ་ལངས་པ་ཅི་ཡིན་ཞེས་དྲིས།
ཚོང་པ་ན་རེ། ཁོ་བོ་རིང་མིན་འཇིག་རྟེན་ཕ་རོལ་དུ་འགྲོ་དགོས་པ་ཡིན་ཡང་
བདག་ལ་འགབ་འཚར་བུ་ཕྲུག་མེད་པས་འགྱོད་ཅེས་བརྗོད།
ཆུང་མ་ན་རེ། ཁྱེད་ཀྱིས་ཨཱ་ལཱར་རང་ལ་བུ་ཕྲུག་ཡོང་བའི་གསོལ་བ་ཕུར་ཚུགས་
སུ་བཏབ་ན་འགྲིག་ཅེས་འཇམ་མཁས་ཀྱིས་བརྗོད།
ཧྲི་མུ་སུ་ཏིང་གིས་ཆུང་མའི་ཁ་ལ་ཉན་ཏེ་བཟའ་ཚོ་གཉིས་ཀ་བློ་སེམས་རྣམ་
པར་དག་པའི་སྒོ་ནས་ཨཱ་ལཱར་གསོལ་བ་ཕུར་ཚུགས་སུ་བཏབ་པ་མ་ཟད། དུས་དེ་
ནས་བཟུང་སྨྱུང་གནས་སྲུང་རྒྱུ་དང་ངན་སློང་ལ་སྦྱིན་པ་གཏོང་རྒྱུ་སོགས་ཀྱི་ལས་
བཟང་པོ་རྒྱུན་བསྐྱངས་ནས་བསྒྲུབས་པས། དཀོན་མཆོག་གི་ཐུགས་རྗེས་རིང་པོར་མ་
སོང་བར་ཆུང་མར་མངལ་འཁོར་བས་ཁྱིམ་ཐབ་ཟུང་དེའི་ཡིད་ལ་སྤྲོ་བ་དཔག་མེད་
བྱུང་། དེ་ནས་བཙའ་བའི་དུས་སུ་སྐྱེ་གཡོག་གི་རོགས་རམ་ལ་བརྟེན་ནས་མངལ་
ལས་གྲོལ་རྗེས་ཁྲུས་དང་བསང་བདུག་ལ་སོགས་པའི་བྱི་དོར་ཟིན་མཚམས་གཟན་
དུ་བསྒྲིལ་ནས་མ་ཡིས་ནུ་ཞོ་སྦྱིན།
ཕྲུ་གུ་ནི་མའི་པང་དུ་ནུ་ཞོ་འཐུང་བཞིན་གཉིད་དུ་ཡུར། སྐྱེ་གཡོག་དེ་མུ་མཐུད་
ཚོང་པའི་ཁྱིམ་དུ་བསྡད་ནས་བཟའ་བཏུང་གཡོས་སྦྱོར་དང་ཀ་ཪ་གྲ་སྒྲིག་སོགས་ཀྱི་
ལས་སུ་གཞོལ། ཕྲུ་གུ་བཙས་ནས་ཉིན་ཞག་བདུན་སོང་མཚམས་བཙས་སྟོན་རྒྱ་ཆེ་
བཤམས་ནས་བཀྲ་ཤིས་ཀ་ར་འགྱེད་འགྲེམས་ཀྱིས་མི་རྣམས་དགའ་སྤྲོས་མྱོས། ཧྲེ་མུ་
སུ་ཏིང་ཆུང་མའི་གཟིམ་ཆུང་དུ་བསྐྱོད་ནས་བཀྲ་ཤིས་འཚམས་ཞུ་དང་བཅས་ཏེ་སྨྲས་
པར། བདག་གི་ཕྲུ་གུ་གང་ན་ཡོད་ཅེས་དྲིས་པས། ཆུང་མས་ཕྲུ་གུ་ཁོ་ལ་སྤྲད། ཁོས་
ཕྲུ་གུ་པང་དུ་བླངས་ནས་ལྟ་བའི་ཚེ་བྱིས་པ་དེ་ནི་ཤ་རྩི་དཀར་ལ་རྒྱགས་པ། གདོང་
པ་ནས་དམར་མདངས་འཕྲོ་བ། འགྲམ་ཟུར་དུ་སྨེ་བ་ནག་པོ་གཉིས་ཡོད་པ། བཙས་
ནས་ཉིན་བདུན་ལས་མ་སོང་ཡང་ལུས་སྟོབས་ལོ་གཅིག་སོང་བའི་བྱིས་པ་དང་འདྲ་
བའི་ཁྱེའུ་ངོ་མཚར་ཅན་ཞིག་ཡོད་པས། ཧྲེ་མུ་སུ་ཏིང་གི་ཁོག་པའི་སྙིང་དང་དཔྲལ་
བའི་མིག་ལྟ་བུར་གྱུར་བ་ན། ཁོས་ཆུང་མར་ཁྱོད་ཀྱིས་བུ་འདིའི་མིང་ལ་ཅི་འདོགས་
ཞེས་བརྗོད།
ཆུང་མ་ན་རེ། ཁྱེའུ་འདི་བུ་མོ་ཡིན་ན་མིང་བདག་གིས་འདོགས། འོན་ཀྱང་
ཁྱེའུ་འདི་བུ་ཡིན་པས་མིང་ཁྱེད་ཀྱིས་འདོགས་དགོས་པ་ཡིན་ཞེས་བརྗོད།
ཡུལ་དེའི་སྲོལ་ལུགས་ལྟར་ན་ཕྲུ་གུར་བསོད་ནམས་དབང་ཐང་འཕེལ་ཆེད་ཕ་
མ་གཉིས་ཀྱི་རྣ་ལམ་དུ་ཐོག་མར་ཐོས་པའི་མིའི་མིང་དེ་རང་ཕྲུ་གུའི་མིང་དུ་འདོགས་
དགོས་པ་ཡིན་པས། དེ་ཉིན་ཧྲེ་མུ་སུ་ཏིང་དང་ཆུང་མ་གཉིས་རང་གི་བུ་དེ་ལ་མིང་
གང་ཞིག་འདོགས་རྒྱུའི་གྲོས་བྱེད་པའི་སྐབས་གློ་བུར་དུ་ཕྱི་ནས་ཨ་ལེ་འུན་ཏིང་ཞེས་
པའི་མིང་འབོད་བྱེད་མཁན་བྱུང་བ་ཧྲེ་མུ་སུ་ཏིང་གིས་ཐོས་པ་ན། ཁོས་དེ་མར་རང་
གི་ཆུང་མར་བུ་དེའི་མིང་ལ་ཨ་ལེ་འུན་ཏིང་ཨི་པི་ཟཱ་མོང་ཐེ་ཞེས་འདོགས་རྒྱུ་ཡིན་
ཞེས་བརྗོད། དེ་ནས་བུ་དེར་འཚོ་རྫི་བྱེད་པའི་མ་མ་ཞིག་བསྐོངས་ནས་རང་གི་སྙིང་
ནོར་ལྟར་བྱམས་བརྩེ་ཆེན་པོས་བསྐྱངས།
ཨ་ལེ་འུན་ཏིང་ལོ་གཉིས་ལ་སླེབས་དུས་གོམ་འགྲོས་བདེ་ཞིང་རྩེད་ནུས་པའི་
སྐབས་འོ་ཐག་བཅད། བུ་དེ་ལོ་བདུན་ལ་སླེབས་སྐབས་ཕ་མ་གཉིས་ཀྱིས་རང་གི་བུ་
ལ་མི་ཁ་ཟུག་དོགས་ཀྱིས་རང་ཁྱིམ་གྱི་ས་འོག་དོང་ཁང་དུ་བསྐྱངས་ནས་ཕྱི་རོལ་དང་
འབྲེལ་ལམ་བཅད། བུ་དེར་གཡོག་ཕོ་མོ་གཉིས་ཆེད་འཛུགས་ཐོག་མོ་གཡོག་གིས་
བཟའ་བཏུང་བཅོ་བ་དང་ཕོ་གཡོག་གིས་ཟས་རིགས་འདྲེན་སྐྱེལ་དང་སྒོ་སྲུང་མེལ་
ཚེ་བའི་ལས་འགན་འཁུར། ཧྲེ་མུ་སུ་ཏིང་ཁྱིམ་ཐབ་ཟུང་དེས་ཨ་ལེ་འུན་ཏིང་ལ་བར་
ཆད་མི་ཡོང་བའི་བསམ་བློ་ཡོད་རྒུ་བཏང་ནས་རང་གི་བུ་དེ་ས་འོག་དོང་ཁང་ནང་
སྐྱེད་སྲིང་བྱས་ཏེ་ཁ་ལ་སྨ་ར་སྐྱེ་མཚམས་སུ་ཕྱིར་བཏོན་ནས་ཕྱི་མི་དང་འབྲེལ་བ་བྱེད་
བཅུག་ན་ལེགས་པའི་འདོད་པ་མཐའ་བཟུང་བྱས།
གཞན་ཡང་། ཧྲེ་མུ་སུ་ཏིང་གིས་རང་གི་བུའི་གཟུགས་གཞིའི་བདེ་ཐང་དང་
སློབ་སྦྱོང་ཐད་ལ་ཡང་དོ་སྣང་ཤིན་ཏུ་ཆེན་པོ་བྱས་ཏེ་བུ་ལ་སུར་ཎ་བྱེད་པ་དང༌།
དགེ་རྒན་གྲགས་ཅན་གདན་དྲངས་ནས་ཡི་གེ་བསླབས་པས། ལོ་ཤས་མ་སོང་བར་
ཨ་ལེ་འུན་ཏིང་ནི་ཤེས་ཡོན་དང་གུས་ལུགས་གང་ལའང་བྱང་ཆུབ་པ་མ་ཟད། ཁུ་
རན་གསུང་རབ་ཀྱི་ཚིག་འགྲེལ་དང་རིག་གཞུང་གཞན་རྣམས་ཀྱང་བྱང་ཆུབ་པ་བྱུང་
བས། ཁོ་ནི་ཞི་ཞིང་དུལ་བའི་སྤྱོད་ཡོན་གཉིས་ལྡན་གྱི་སྐྱེས་བུ་བློ་མིག་ཅན་ཞིག་ཏུ་
གྱུར། ཉིན་ཞིག་ཕོ་གཡོག་དེས་ས་འོག་དོང་ཁང་དུ་ལྟོ་ཆས་སྐྱེལ་སྐབས་སྒོ་རྒྱག་རྒྱུ་
ལུས་སོང་བར་བརྟེན་ཨ་ལེ་འུན་ཏིང་ས་འོག་དོང་ཁང་ནས་ཐོན་ཏེ་རང་གི་སྐྱེད་མའི་
གཟིམ་ཆུང་དུ་སོང་། སྐབས་དེར་སྐྱེད་མའི་གཟིམ་ཆུང་དུ་འབྱོར་ལྡན་མི་དྲག་གི་ལྕམ་
ཆུང་དང་སྲས་མོ་འགའ་ཤས་སྐྱེད་མ་མཉམ་དུ་གླེང་མོལ་བྱེད་བཞིན་དུ་ཡོད་པས།
དེ་རྣམས་ཀྱིས་ཨ་ལེ་འུན་ཏིང་འགྱིང་འགྲོས་དང་བཅས་ཏེ་འཛུལ་ཡོང་བ་མཐོང་བ་ན་
ཚང་མས་ངོ་གདོང་སྦར་མོས་བཀབ་སྟེ་ཨ་ཙི་ཙི། འདིར་ཆ་རྒྱུས་མེད་པའི་མི་ཞུགས་
ཡོང་བ་ཅི་ཡིན། བགྲེས་མོ་ཁྱེད་ཀྱིས་ངོ་ཚ་དང་དད་པ་གཉིས་ལོགས་སུ་དབྱེ་དགོས་
པ་མི་མཁྱེན་པ་ཨེ་ཡིན་ཞེས་བརྗོད།
སྐྱེད་མ་ན་རེ། འདི་ནི་བདག་གི་སྙིང་གི་ནོར་བུ་སྟེ། ཚོང་རིགས་ཀྱི་གཙོ་འཛིན་
ཧྲེ་མུ་སུ་ཏིང་གི་བུ་རེད།
ལྕམ་ཆུང་ན་རེ། ཁྱེད་ལ་བུ་འདི་འདྲ་ཞིག་ཡོད་པ་ང་ཅག་གིས་གཏན་ནས་
མི་ཤེས།
སྐྱེད་མ་ན་རེ། ཁོའི་ཕས་རང་གི་བུ་ལ་མི་ཁ་བར་ཆད་ཡོང་དོགས་ཀྱིས་བུ་འདི་
ས་འོག་དོང་ཁང་དུ་བཞག་ནས་བསྐྱངས་པ་རེད། ཁོ་ནར་གསོན་ནས་ཁ་སྤུ་སྐྱེས་
མཚམས་ཕྱི་མི་དང་འབྲེལ་བ་བྱེད་འཇུག་རྩིས་ཡོད། དེ་རིང་ནི་གཡོག་པོས་སྒོ་རྒྱག་
རྒྱུ་བརྗེད་དེ་ཁོ་ཕྱི་ལ་ཐོན་ཡོང་བ་ངེས་སོ་ཞེས་བརྗོད།
ལྕམ་ཆུང་དང་སྲས་མོ་རྣམས་ཀྱིས་སྦྱིན་བདག་ཁྱིམ་འཛིན་མའི་འགྲེལ་བརྗོད་ཀྱི་
གཏམ་དེ་ཐོས་པ་དང་ཚང་མས་མགྲིན་གཅིག་ཏུ་ཁོང་ལ་བཀྲ་ཤིས་བདེ་ལེགས་ཞུས།
དེ་རྗེས་ཨ་ལེ་འུན་ཏིང་སྐྱེད་མ་དང་སྐུ་མགྲོན་རྣམས་ལ་ཞལ་གྱེས་ཞུས་ཏེ་གཟིམ་
ཆུང་དཀྱིལ་མ་དེར་སོང་བ་ན་གཡོག་འགས་དྲེའུ་ཞིག་ཁྲིད་ནས་བྱུང་བས། ཁོས་དེ་
ལ་མཛུབ་མོ་བཙུགས་ཏེ་དྲེའུ་འདི་གང་ནས་ཁྲིད་ཡོང་བ་ཡིན་ནམ་ཞེས་དྲིས།
གཡོག་ན་རེ། ངེད་རྣམས་ཁྱེད་ཀྱི་ཡབ་ཚོང་ཁང་དུ་ཕེབས་སྐྱེལ་ཞུ་བར་སོང་
ནས་ལོག་ཡོང་བ་ཡིན། དྲེའུ་འདི་ཁོང་གི་ཆིབས་དྲེལ་རེད་ཅེས་བརྗོད།
ཨ་ལེ་འུན་ཏིང་ན་རེ། བདག་གི་ཕ་དེ་ལས་གང་ཞིག་བྱེད་པ་རེད་དམ།
གཡོག་ན་རེ། ཁྱེད་ཀྱི་ཡབ་ནི་ཨེ་ཅིབ་ཡུལ་གྱི་ཚོང་རིགས་ཀྱི་གཙོ་འཛིན་རེད།
ཨེ་ལེ་འུན་ཏིང་མ་ཡི་གཟིམ་ཆུང་དུ་ལོག་ནས་སྨྲས་པར། སྐྱེད་མ་མཁྱེན།
བདག་གི་ཕ་ནི་ལས་གང་ཞིག་བྱེད་མཁན་ཡིན་ནམ་ཞེས་དྲིས།
སྐྱེད་མ་ན་རེ། བུ་ཁྱོད་ཀྱི་ཕ་ནི་ཚོང་གི་འདུ་འགོད་བྱེད་པའི་ཨེ་ཅིབ་ཡུལ་གྱི་
ཚོང་པའི་གཙོ་འཛིན་ཞིག་རེད། ཁོང་ནི་གསེར་ཊམ་སྟོང་ཚོ་གཅིག་ཡན་གྱི་ཉོ་ཚོང་
རིགས་རང་ངོ་མས་བྱེད་པ་ལས་དེ་མས་ཀྱི་ཉོ་ཚོང་རྣམས་རང་གི་ཚོང་ཕྲུག་ལ་རྩིས་
སྤྲོད་ཀྱིས་བྱེད་འཇུག་པ་ཡིན། ཕྱི་ནས་ཡོང་བའི་ཚོང་པ་ཆེ་ཕྲ་ཆུང་གསུམ་ཐམས་ཅད་
ཁྱོད་ཀྱི་ཕའི་བཀོད་པར་ཉན་དགོས་པ་དང་། ཕྱི་ལ་གཏོང་རྒྱུའི་ཚོང་ཟོག་མང་ཉུང་
ལ་མི་ལྟོས་པར་ཚང་མ་ཁྱེད་ཀྱི་ཕས་སྟངས་འཛིན་བྱེད་དགོས་པ་ཡིན། ཨཱ་ལཱ་ཐུགས་
རྗེ་ཅན་གྱིས་ཁྱོད་ཀྱི་ཕ་ལ་ནོར་གྱི་དངོས་གྲུབ་བསྩལ་ཡོད་ཅེས་བརྗོད།
བུ་ན་རེ། ཨཱ་ལཱ་མཁྱེན་ནོ། །བདག་གི་ཕ་ནི་ཚོང་རིགས་ཀྱི་གཙོ་འཛིན་རེད་ན།
ཁོ་བོ་ནི་ཚོང་རིགས་གཙོ་འཛིན་གྱི་བུ་ཡིན། སྐྱེད་མ་གསོན་དང༌། ཁྱེད་ཚོས་བདག་
ས་འོག་གི་དོང་ཁང་དུ་བཅུག་ནས་ལོ་གཅིག་དུས་བཞིའི་རིང་བཙོན་པ་ལྟ་བུའི་གནས་
སུ་འཇོག་དགོས་དོན་ཅི་ཡིན་ཞེས་དྲིས།
སྐྱེད་མ་ན་རེ། བུ་ཁྱོད་ལ་མི་ཁ་མི་ཟུག་པའི་ཆེད་དུ་ཁྱོད་ད་བར་ས་འོག་དོང་
ཁང་དུ་བཞག་ནས་བསྐྱངས་པ་ཡིན། ཁྱོད་ཉོན་ཅིག མི་ཞེས་པ་དེ་ནི་གཞན་གྱི་
འབྱོར་ཚོགས་ལ་མི་བཟོད་པའི་ཕྲག་དོག་དང་ཞེ་སྡང་ཆེ་བས། སྔར་ནས་ད་བར་སྐྱེ་
བོ་མང་པོར་མི་ཁ་ཟུག་ནས་དུས་མིན་འཆི་བ་ཇི་རྙེད་ཅིག་བྱུང་ཡོད་ཅེས་བརྗོད།
བུ་ན་རེ། སྐྱེད་མ་མཁྱེན། ལས་ཀྱི་བསྐོས་ཐང་ལ་ཟློག་ཐབས་མེད། ལས་ཀྱིས་
དེད་ན་གཡོལ་ཐབས་ག་ལ་ཡོད། བདག་ཚེ་ཚད་དུ་སླེབས་ན་ཁོ་བོ་མི་ཤི་བ་སུ་ཡིས་
བྱེད་ནུས། བདག་གི་ཕ་དེ་རིང་བདེ་མོར་གནས་ཀྱང་ཕྱི་ཉིན་མི་ཤི་བའི་ཁས་ལེན་
སུ་ཡིས་བྱེད་ནུས། དེ་ལྟར་ན་ནམ་ཞིག་ཕ་འདས་ཚེ་བདག་གིས་ཚོང་རིགས་ཀྱི་ཁྲོད་
དུ་ཁོ་བོ་ནི་ཚོང་རིགས་ཀྱི་གཙོ་འཛིན་ཧྲེ་མུ་སུ་ཏིང་གི་བུ་ཨ་ལེ་འུན་ཏིང་ཡིན་ཞེས་
བརྗོད་ན་སུ་ཞིག་ཡིད་ཆེས་བྱེད་དམ། དེ་ལས་ལྡོག་སྟེ་རྒན་པོ་དེ་རྣམས་ཀྱིས་ཧྲེ་མུ་
སུ་ཏིང་ལ་འགབ་འཚར་བུ་ཕྲུག་ཡོད་པ་ང་ཅག་གིས་མི་ཤེས་ཞེས་བརྗོད་ནས་ཕའི་རྒྱུ་
དངོས་རྣམས་ཁོ་པ་ཚོས་བདག་གིར་བཟུང་སྟེ་བདག་ཕ་ཡི་བུ་ལ་རྒྱུ་ནོར་ཤུལ་འཛིན་
བྱེད་ཐབས་མ་བྱུང་ན། ཕ་ཡིས་ཚེ་གང་དཀའ་བ་སྤྱད་པ་ངལ་བ་འབྲས་མེད་དུ་སོང་
ནས་མི་རྒྱུ་གཉིས་མེད་དུ་མི་འགྱུར་རམ། སྐྱེད་མ་ཁྱེད་ཀྱིས་བདག་གི་ཕ་ལ་ཁོ་བོ་ཁྲོམ་
ཐོག་ཏུ་ལྟ་བར་ཁྲིད་དགོས་པ་མ་ཟད། བདག་ལ་ཚོང་ཁང་ཞིག་སྤྲད་དེ་ཚོང་གི་ལས་
སྒོ་སློབ་དགོས་པའི་མངག་ཆ་གནང་དགོས་ཞེས་བརྗོད།
སྐྱེད་མ་ན་རེ། ཁྱོད་ཀྱི་ཕ་ཁྱིམ་དུ་ལོག་མཚམས་བདག་གིས་ཁོ་ལ་ཤོད་ཆོག་ཅེས་བརྗོད།
དེ་ཉིན་ཧྲེ་མུ་སུ་ཏིང་ཁྲོམ་ཐོག་ནས་ཁྱིམ་དུ་ལོག་པའི་ཚེ་རང་གི་བུ་ཨ་ལེ་འུན་
ཏིང་ཨི་པི་ཟཱ་མོང་ཐེ་དང་མ་གཉིས་མཉམ་དུ་བསྡད་ཡོད་པ་མཐོང་བ་ན། ཁོས་རང་
གི་ཆུང་མར་བུ་ཕྱི་རུ་དོན་ཡོང་བ་ཅི་ཡིན་ཞེས་དྲིས།
ཆུང་མ་ན་རེ། བུ་འདི་ཁོ་མོས་ཕྱི་རུ་དོན་བཅུག་པ་མ་ཡིན། གཡོག་གིས་ཁྱིམ་
སྒོ་རྒྱག་རྒྱུ་བརྗེད་སོང་བར་བརྟེན། བདག་དང་ལྕམ་ཆུང་ཚོ་གླེང་མོལ་བྱེད་སྐབས་
ཁོ་གློ་བུར་དུ་བདག་གི་གཟིམ་ཆུང་དུ་སླེབས་བྱུང་ཞེས་བརྗོད་མཚམས་བུའི་འདོད་
བློ་རྣམས་ཁོང་ལ་ཇི་བཞིན་བཤད།
ཕ་ན་རེ། བུ་ཁྱོད་ཉོན་ཅིག ཨཱ་ལཱའི་བཀའ་དང་མ་འགལ་ན་བདག་གིས་ཕྱི་
ཉིན་རང་ཁྱོད་ཁྲོམ་ཐོག་ཏུ་ཁྲིད་པས་ཆོག འོན་ཀྱང་ཚོང་གི་ལས་ལ་འཇུག་པར་བློ་
རིག་བཀྲ་ཞིང་གཞན་ལ་གུས་པའི་སྤྱོད་ཚུལ་བཟང་པོ་ཅི་ནས་ཀྱང་དགོས་པ་ཡིན་
ཞེས་བརྗོད།
ཨ་ལེ་འུན་ཏིང་ནི་ཕའི་གཏམ་དེ་ཐོས་པ་དང་ཤིན་ཏུ་དགའ་བར་གྱུར་ནས་
དེ་ནུབ་ཉལ་བའི་གཉིད་ཀྱང་ཤིན་ཏུ་འཇམ་པ་ཞིག་བྱུང༌། ཕྱི་ཉིན་ཞོགས་པ་ཧྲེ་མུ་
སུ་ཏིང་གིས་རང་གི་བུ་ཆུ་ཁང་དུ་ཁྲིད་ནས་ཁྲུས་ཀྱི་བྱ་བ་ཟིན་མཚམས་གོས་རྫིག་པོ་
ཞིག་གཡོག་སྟེ་ཁྱིམ་དུ་ལོག་ནས་བཟའ་བཏུང་བྱས་རྗེས་ཕ་བུ་གཉིས་དྲེའུ་བཞོན་ཏེ་
ཁྲོམ་ཐོག་ཏུ་བསྐྱོད། ཁྲོམ་ཚོགས་ཀྱི་དབུས་ན་འབྱོར་སྐབས་ཚོང་རིགས་རྣམས་ཀྱིས་
ཧྲེ་མུ་སུ་ཏིང་འཛུམ་གྱིས་བསུས། འོན་ཀྱང་ཁོའི་རྒྱབ་ཏུ་བཅོ་ལྔའི་ཟླ་ལྟར་མཚར་བའི་
ན་གཞོན་ཞིག་ཡོད་པ་མཐོང་བ་ན་སྐྱེ་བོ་ཞིག་གིས་རང་གི་ལས་རོགས་ལ་སྨྲས་པར།
ཁོའི་རྒྱབ་ཀྱི་ན་གཞོན་དེ་ལ་ལྟོས་དང་། ང་ཅག་གིས་རྒད་པོ་དེ་མི་བཟང་པོ་ཞིག་
ཡིན་པར་བསམས་ཀྱང་ཁོ་ནི་བྲོ་མདོག་མི་མཚུངས་པའི་མི་ངན་ཞིག་རེད་འདུག་ཅེས་
བརྗོད། སྐབས་དེར་ཚོང་རིགས་འགོ་པ་མོ་ཧན་མུ་ཏེ་ཧྲེང་མུ་ཧྲེང་མུ་ཡང་ཁོང་ཁྲོ་ཆེན་
པོ་བྱུང་བས་ཚོང་རིགས་རྣམས་ལ་སྨྲས་པར། ལྷན་རྒྱས་གསོན་ཅིག སླད་ཕྱིན་ཧྲེ་མུ་སུ་
ཏིང་བདག་ཅག་གི་གཙོ་འཛིན་དུ་ཅི་ནས་ཀྱང་བཀུར་བར་མི་བྱེད་ཅེས་བརྗོད།
རྒྱུན་འཇགས་ཀྱི་ལམ་སྲོལ་ལྟར་ན་ཞོགས་པ་ཚོང་རིགས་ཀྱི་གཙོ་འཛིན་ཁྲོམ་
ཐོག་ཏུ་འབྱོར་ནས་རང་གི་ཚོང་ཁང་ནང་འཁོད་མཚམས་ལོ་ན་རྒན་པའི་ཚོང་རིགས་
འགོ་པས་ཚོང་པ་རྒན་གཞོན་རྣམས་ཁྲིད་དེ་གཙོ་འཛིན་གྱི་མདུན་བསྐོར་ནས་ཁུ་རན་
གསུང་རབ་ཀྱི་ལེའུ་དང་པོ་སྐྱོར་འདོན་བྱེད་པ་དང་ཕན་ཚུན་རྟེན་འབྲེལ་གྱི་སྨོན་པ་
བྱས་རྗེས་དེ་ཉིན་གྱི་ཚོང་སྒོ་ཕྱེ་ནས་རང་རང་ཚོང་ཁང་དུ་ལོག་སྟེ་ཚོང་གི་འདུ་འགོད་
ལ་གཞོལ་དགོས་པ་ཡིན། འོན་ཀྱང་དེ་ཉིན་ཞོགས་པ་ཧྲེ་མུ་སུ་ཏིང་རང་གི་ཚོང་ཁང་
དུ་འབྱོར་ན་ཡང་ཚོང་པ་རྣམས་ཁོའི་སར་ཁུ་རན་གསུང་རབ་སྐྱོར་འདོན་བྱེད་པར་
ཡོང་མཁན་མེད་པས། ཁོས་ཚོང་རིགས་འགོ་པ་ཧྲེང་མུ་ཧྲེང་མུ་བོས་ཏེ་ཚོང་པ་
རྣམས་ཚོང་སྒོ་འབྱེད་པར་མི་ཡོང་བ་ཅི་ཡིན་ཞེས་དྲིས།
ཚོང་རིགས་འགོ་པ་ན་རེ། བདག་ནི་དབྱེན་སྦྱོར་དཀྲུག་ཤིང་གི་བྱ་བ་ངན་པ་
བྱེད་མི་ཤེས། འོན་ཀྱང་ཁྱོད་ལེགས་པར་ཉོན་ཅིག བདག་ཅག་ཚོང་རིགས་རྣམས་
ཀྱིས་ཁྱོད་གཙོ་འཛིན་ལས་དབྱུང་རྒྱུའི་བློ་ཐག་བཅད་ཟིན་ན། ད་ནས་བཟུང་ཁྱོད་ཀྱི་
སར་ཁུ་རན་གསུང་རབ་ཀྱི་ལེའུ་དང་པོ་སྐྱོར་འདོན་བྱེད་པར་ཡོང་མི་སྲིད་ཅེས་བརྗོད།
ཧྲེ་མུ་སུ་ཏིང་ན་རེ། ཁྱོད་རྣམས་ཅིའི་ཕྱིར་དེ་ལྟར་བྱེད་པ་ཡིན་ཞེས་དྲིས།
ཚོང་རིགས་འགོ་པ་ན་རེ། ཁྱོད་ལོ་ན་རྒས་ཤིང་ང་ཅག་ཚོང་རིགས་ཀྱི་གཙོ་
འཛིན་རེད་ན། ཁྱོད་ཀྱི་འགྲམ་དུ་ཡོད་པའི་ན་གཞོན་དེ་སུ་ཡིན་ནམ། དེ་ཁྱོད་ཀྱི་
གམ་གཡོག་ཡིན་ནམ། ཡང་ན་ཁྱོད་ཀྱི་ཆུང་མའི་ཉེ་དུ་ཡིན་ཞེས་དྲིས།
ཧྲེ་མུ་སུ་ཏིང་ན་རེ། ཁྱོད་གང་བྱུང་གཏམ་འཆལ་སྨྲ་བ་ཅི་ཡིན། ཁྱོད་ཨཱ་ལཱའི་
བཀའ་ཆད་ཕོག་རྒྱུར་མི་སྐྲག་གམ། ན་གཞོན་འདི་ནི་བདག་གི་བུ་ཡིན།
ཚོང་རིགས་འགོ་པ་ན་རེ། ཁྱོད་ལ་བུ་ཕྲུག་ཡོད་པ་ང་ཚོས་གོ་ཐོས་མེད་པས་
ཁྱོད་ཅི་ཟེར་བ་ཡིན།
ཧྲེ་མུ་སུ་ཏིང་ན་རེ། ཁྱོད་ཀྱིས་བཤད་པ་བདེན། ཁོ་བོ་ན་སོ་རྒས་ཀྱང་འགབ་
འཚར་བུ་ཕྲུག་མེད་པས་འགྱོད་དེ་ཨཱ་ལཱར་གསོལ་བ་སྨོན་ལམ་བཏབ་ནས་སྦྱིན་པ་རྒྱ་
ཆེ་བཏང་བས། ཆུང་མར་མངལ་འཁོར་ཏེ་བུ་འདི་བཙས། བདག་ནི་ཁོ་ལ་མི་ཁ་
ཟུག་ནས་བར་ཆད་ཡོང་དོགས་ཀྱིས་ཁྱིམ་གྱི་ས་འོག་དོང་ཁང་དུ་བཅུག་ནས་གསོ་
སྐྱོང་བྱས། ཐོག་མའི་བསམ་གཞིར་ཕྲུ་གུ་འདི་ནར་སོན་ནས་ཁ་སྤུ་སྐྱེས་མཚམས་ཕྱི་
མི་དང་འབྲེལ་བ་བྱེད་འཇུག་རྩིས་ཡོད་ཀྱང་། ཕྲུ་གུའི་མ་ཡི་འདོད་བློར་བུ་འདི་ཚོང་
ཁང་ནང་བཞག་སྟེ་ཚོང་གི་ལས་སྒོ་སློབ་དགོས་པའི་རེ་བ་ཇི་བཞིན་དེ་རིང་ཁོ་ཐོག་
མར་ཁྲོམ་ཐོག་ཏུ་ལྟ་བར་ཁྲིད་ཡོང་བ་ཡིན་ཞེས་བརྗོད།
ཧྲེ་མུ་སུ་ཏིང་གི་གཏམ་དེས་ཧྲེང་མུ་ཧྲེང་མུའི་བློ་དོགས་སེལ་བ་ན། དེ་མར་
ཁོས་ཚོང་རིགས་རྣམས་ཀྱི་ཁྲོད་དུ་སོང་ནས་དངོས་དོན་འགྲེལ་བརྗོད་བྱས་སྟབས།
ཚོང་རིགས་རྣམས་ད་གཟོད་གཙོ་འཛིན་ཧྲེ་མུ་སུ་ཏིང་གི་ཚོང་ཁང་དུ་བསྐྱོད་ནས་
ཁུ་རན་གསུང་རབ་ཀྱི་ལེའུ་དང་པོ་སྐྱོར་འདོན་བྱས་རྗེས་དེ་ཉིན་གྱི་ཁྲོམ་སྒོ་ཕྱེ་བ་
དང་ཆབས་ཅིག་ཏུ་ཁོ་ལ་ཕྲུ་གུ་བྱུང་བའི་བཀྲ་ཤིས་བདེ་ལེགས་ཞུས། དེ་ཁྲོད་ཀྱི་སྐྱེ་
བོ་ཞིག་གིས་སྨྲས་པར། ཨཱ་ལཱའི་ཐུགས་རྗེས་ཁྱེད་ལ་གཟིགས་པ་ཤོག བདག་ཅག་གི་
ཡུལ་དུ་གོམས་པའི་སྲོལ་ལུགས་ལྟར་ན། སྐྱེ་བོ་དབུལ་པོ་ཞིག་ཡིན་ན་ཡང་བུ་ཕྲུག་
བཙས་རྗེས་དགའ་ཉེ་བློ་དཀར་རྣམས་ལ་བཙས་སྟོན་གཏོང་སྲོལ་ཡོད་ཀྱང་ཁྱོད་ལ་
ཕྲུ་གུ་བྱུང་ཡང་བདག་ཚོར་སྟོན་མོ་མི་གཤོམ་པ་ཅི་ཡིན་ཞེས་བརྗོད།
བདག་གིས་སྟོན་མོ་ལོས་གཤོམས། ཁོ་བོས་སྤྲོ་ཁང་ནང་གསོལ་སྟོན་གྱི་གྲ་སྒྲིག་
བྱེད་དོ་ཅེས་བརྗོད།
ཕྱི་ཉིན་ཧྲེ་མུ་སུ་ཏིང་གིས་འཁོར་གཡོག་རྣམས་ལ་སྤྲོ་ཁང་གི་ཚོམས་ཆེན་དང་
སྒོ་རའི་ནང་གསོལ་སྟོན་གྱི་གྲ་སྒྲིག་བྱེད་དགོས་པའི་བཀོད་པ་བཏང་བ་དང་སྦྲགས་
གསོལ་སྟོན་གྱི་དགོས་ཆ་ལུག་ཤ་དང་དཀར་ཆུ་སོགས་ཟླ་མ་ཐུང་བ་བསར་ཞིང་།
ཚོམས་ཆེན་དང་སྒོ་ར་ཁག་གཉིས་སུ་གདན་བསྒྲིགས་ཐོག་ཁོང་ཕ་བུ་གཉིས་ཀས་ལུས་
ལ་སྐ་རགས་བཅིངས་ཏེ་སྐུ་མགྲོན་ཕེབས་སྒུག་ཞུས།
ཧྲེ་མུ་སུ་ཏིང་གིས་རང་གི་བུ་ལ་སྨྲས་པར། སྐུ་མགྲོན་ན་སོ་རྒན་རིགས་རྣམས་
བདག་གིས་སྣེ་ལེན་བྱས་ཏེ་ཚོམས་ཆེན་དུ་གདན་འདྲེན་ཞུ་རྒྱུ་དང༌། ན་སོ་གཞོན་
རིགས་རྣམས་ཁྱོད་ཀྱིས་སྣེ་ལེན་བྱས་ཏེ་སྒོ་རའི་ནང་འཇོག་དགོས་ཞེས་བརྗོད།
ཨ་ལེ་འུན་ཏིང་གིས། སྐུ་མགྲོན་རྒན་གཞོན་དབྱེ་ནས་འཇོག་དགོས་དོན་ཅི་
ཡིན་ཞེས་དྲིས།
ཕ་ན་རེ། སྐུ་མགྲོན་རྒན་གཞོན་ཐམས་ཅད་མཉམ་དུ་གྲལ་དུ་སྒོར་ཚེ་གཞོན་
སྐྱེས་རྣམས་མཚེར་སྣང་གིས་བཟའ་བཏུང་ངོམས་པ་སྤྱོད་མི་ཐུབ་ཅེས་བརྗོད།
ཕའི་གཏམ་དེས་ཨ་ལེ་འུན་ཏིང་རྨོངས་པ་སད་དེ་རང་གི་ཕའི་བསམ་སྦྱོར་ལ་
ཡིད་སྨོན་ཚད་མེད་སྐྱེས། དེ་ནས་གསོལ་སྟོན་གྱི་དུས་ལ་གཏུག་པས་སྐུ་མགྲོན་རྣམས་
རིམ་གྱིས་འབྱོར་བ་ན། ཧྲེ་མུ་སུ་ཏིང་གིས་སྐུ་མགྲོན་རྒན་པ་རྣམས་ཚོམས་ཆེན་དུ་
བསུས་ཤིང༌། ཨ་ལེ་འུན་ཏིང་གིས་སྐུ་མགྲོན་གཞོན་པ་རྣམས་སྒོ་རའི་ནང་བསུས། སྐུ་
མགྲོན་རྣམས་འཛོམས་ནས་བཞུགས་གྲལ་དུ་འཁོད་མཚམས་སྟོན་མོ་རྒྱ་ཆེར་བཤམས་
ནས་ཐམས་ཅད་བཟའ་བཏུང་ལ་ཚིམས་པར་རོལ། དེ་ནས་སྤོས་ཀྱི་དྲི་བཟང་བདུག་
རྗེས་སྐུ་མགྲོན་ན་སོ་རྒན་ཤོས་དེས་སྤྲོ་བ་འཕེལ་བཞིན་གཏམ་གྱི་འགོ་བཙུགས་པ་ན།
སྐུ་མགྲོན་རྣམས་སྨྲ་བ་འགྲན་པའི་དུས་ལ་བབས་པ་བཞིན་རིག་གཞུང་དང་དམ་པའི་
གདམས་ངག་སོགས་ཀྱི་སྐོར་ལ་རང་རང་གི་སྨྲ་བ་བཤམས།
སྐུ་མགྲོན་དེ་དག་གི་ཁྲོད་དུ་མུ་སི་ལིམ་ལ་བརྫུས་པའི་མེ་དད་མཆོད་པ། སྤྱོད་
ལམ་རྩུབ་ཅིང་གཤིས་རྒྱུད་ངན་ལ། ངོ་ཚ་ཞེ་ཁྲེལ་མེད་པའི་ཚོང་རིགས་པད་ལེ་ཧང་
ཟེར་བ་ཞིག་ཡོད་པ་ཁོ་ནི་ཧྲེ་མུ་སུ་ཏིང་གི་ཚོང་ཤག་རྙིང་པར་སོང་གཤིས་དེ་ཉིན་ཁོ་
ཡང་མགྲོན་འབོད་བྱས། ཁོས་ཨ་ལེ་འུན་ཏིང་མཐོང་བ་དང་མ་རུང་བའི་བློ་ཤར་ནས་
མི་རྣམས་རིག་གཞུང་གི་གླེང་མོལ་ལ་གཡེང་བའི་སྐབས་ཁོས་གཞན་གྱི་མི་ཚོར་བར་
གྲལ་ནས་ཐོན་ཏེ་སྒོ་རའི་ནང་དུ་ཡོད་པའི་ན་གཞོན་གྱི་གྲལ་སྒོར་དུ་སོང་སྟེ་ཨ་ལེ་
འུན་ཏིང་མེད་པའི་སྐབས་དང་བསྟུན་ནས་དེར་ཡོད་ན་གཞོན་རྣམས་ལ་སྨྲས་པར།
ཁྱོད་ཅག་གིས་ཨ་ལེ་འུན་ཏིང་ཁོ་བོ་དང་མཉམ་དུ་ཡུལ་སྐོར་དུ་འགྲོ་རྒྱུའི་སྐུལ་སློང་
བྱེད་ཐུབ་ཚེ་བདག་གིས་ཁྱོད་ཅག་རྣམས་ལ་མི་རེར་རིན་ཐང་ཆེ་བའི་གོས་རྒྱུ་གྱོན་
ལྡེང་རེ་སྦྱིན་ནོ་ཞེས་བརྗོད།
པད་ལེ་ཧང་གིས་ན་གཞོན་ཚོར་ངན་སྐུལ་བྱས་རྗེས་སྣང་མེད་ངང་ཚོམས་ཆེན་
དུ་ལོག དེ་རྗེས་ཨ་ལེ་འུན་ཏིང་གྲལ་སྒོར་དུ་ཡོང་བ་དང་ན་གཞོན་ཚོས་གུས་པའི་
ཚུལ་གྱིས་ཡར་ལངས་ནས་ཁོ་གྲལ་འགོར་བཞག་མཚམས་སྐྱེ་བོ་ཞིག་གྲལ་ནས་ལངས་
ཏེ་རང་གི་ཟླ་གྲོགས་ཤིག་ལ་སྨྲས་པར། ཧཱ་སན་ཁྱོད་ལ་ཚོང་གི་མ་རྩ་དེ་འདྲ་ག་ནས་
བྱུང་བ་ཡིན་ནམ་ཞེས་དྲིས་པར་ཧཱ་སན་ན་རེ། བདག་ཆུང་དུས་ཕ་མའི་འགྲམ་དུ་
བསྡད་ནས་ནར་སོན་མཚམས་རང་ཉིད་ཀྱང་འཚོ་ཐབས་ཀྱི་ལས་ཤིག་བྱེད་དགོས་
པར་སྙམ་སྟེ་ཕ་མ་གཉིས་ནས་བདག་ལ་ཚོང་གི་མ་རྩ་འཛུགས་དགོས་པའི་རེ་བ་
བཏོན། བདག་གིས་ཕས་ཁོ་ལ་མ་རྩ་འདོན་པའི་དངུལ་མེད། འོན་ཀྱང་ཁྱོད་ཀྱིས་
ཚོང་རིགས་ས་ནས་མ་རྩ་གཡར་ཏེ་ཚོང་གི་ལས་ལ་སྦྱང་པ་བྱས་ན་ལེགས་སོ་ཞེས་
བརྗོད་བྱུང་བས། བདག་གིས་ཕ་ཡི་ངག་ལྟར་ཚོང་རིགས་ཤིག་ལས་གསེར་ཊམ་སྟོང་
ཕྲག་གཅིག་གཡར་ནས་རས་ཆ་ཉོས་ཏེ་སི་རི་ཡ་ལ་ཚོང་དུ་སོང་བས་ཁེ་བཟང་ལྡབ་
གཉིས་བྱུང་། ཡང་དེ་ནས་མུ་མཐུད་ཚོང་ཟོག་ཉོ་སྒྲུབ་ཀྱིས་ཡུལ་ཧ་ལེ་པད་དུ་ཚོང་ལ་
བསྐྱོད་པས་ཀྱང་ཁེ་བཟང་ལྡབ་གཉིས་བྱུང༌། དེ་རྗེས་བདག་གིས་ཧ་ལེ་པད་ཀྱི་ཐོན་
རྫས་རྣམས་བསྒྲིལ་ཏེ་ཡུལ་སྦག་ཏཱར་ཚོང་དུ་སོང་བས་ཁེ་བཟང་སྔར་བས་ཀྱང་ཆེ་བ་
བྱུང་། དུས་དེ་ནས་བཟུང་བདག་ལ་ཚོང་ཁེ་ཇེ་རྒྱས་ཇེ་འཕེལ་དུ་སོང་ནས་ད་ཆ་མ་
རྩ་གསེར་ཊམ་ཁྲི་ཚོ་གཅིག་ཙམ་ཡོད་ཅེས་བརྗོད།
ཧཱ་སན་གྱིས་རང་གི་ཉོ་ཚོང་བྱས་རིམ་རྣམས་བརྗོད་རྗེས་ཚོང་པ་གཞན་རྣམས་
ཀྱིས་ཀྱང་རང་རང་ཚོང་ལས་ཀྱི་ཉམས་མྱོང་རྣམས་བརྗོད། མཐར་ཨ་ལེ་འུན་ཏིང་གི་
མཚམས་སུ་སླེབས་པ་ན། སྐུ་མགྲོན་ཚོས་ཨ་ལེ་འུན་ཏིང༌། ཁྱོད་ལ་གསུང་རྒྱུ་ཅི་ཡོད་
ཅེས་དྲིས།
ཨ་ལེ་འུན་ཏིང་ན་རེ། བདག་ནི་ཆུང་དུས་ནས་རང་ཁྱིམ་གྱི་ས་འོག་དོང་ཁང་
དུ་བསྡད། རེས་གཟའ་པ་སངས་ནམ་ཤར་ལ་དོང་ཁང་ནས་ཕྱིར་ཐོན་ཏེ་ཕ་དང་
མཉམ་དུ་ཁྲོམ་ཐོག་ཏུ་ཐེངས་རེ་ཡོང་ནས་ཁྱིམ་དུ་ཕྱིར་ལོག་བྱེད་པ་ཡིན་ཞེས་བརྗོད།
སྐུ་མགྲོན་ཚོས་ཁྱོད་ཁྱིམ་དུ་འཛུལ་ནས་སྡོད་པའི་གོམས་གཤིས་འཇགས་པ་རེད།
ཕྱི་རོལ་ཏུ་སྐྱོད་པའི་བདེ་བ་ཁྱོད་ཀྱིས་མི་ཤེས། ཕྱི་ལ་ཚོང་དུ་འགྲོ་རྒྱུ་དེ་ཕོ་རབ་ཀྱི་བྱ་
བ་ཡིན།
ཨ་ལེ་འུན་ཏིང་ན་རེ། བདག་ལ་མཚོན་ན་ཕྱི་རོལ་ཏུ་འགྲོ་དགོས་པའི་དོན་མེད།
སྐབས་དེར་མི་ཞིག་གིས་རང་གི་ཟླ་གྲོགས་ལ་སྨྲས་པར། དེ་ནི་ཉ་མོ་དང་འདྲ་
བས་ཉ་མོ་ཆུ་དང་བྲལ་ན་ཤི་འགྲོ་བ་རེད་ཅེས་བརྗོད།
ཚོང་རིགས་རྣམས་ཀྱིས་སྨྲས་པར། ཕོ་གོ་བཅད་དེ་ཚོང་ལ་སོང་ནས་ས་ཕྱོགས་
ཀུན་ཏུ་གནས་བཅའ་ཞིང་བག་ཆགས་འཇོག་རྒྱུ་དེ་ནི་འབྱོར་ལྡན་ཚོང་རིགས་རྣམས་
ཀྱི་བུ་ཕྲུག་ཚོའི་ངོམས་རྒྱན་ལྟ་བུ་ཞིག་རེད།
ན་གཞོན་ཚོའི་གཏམ་དེས་ཨ་ལེ་འུན་ཏིང་ཤིན་ཏུ་ནོངས་པར་གྱུར་བས་མིག་
ཟུང་མཆི་མས་ཁེངས་བཞིན་ཁོང་ཁྲོ་དང་བཅས་གྲལ་ནས་ཐོན་ཏེ་རང་ཁྱིམ་དུ་ལོག
ཁོའི་སྐྱེད་མས་རང་གི་བུ་ཡིད་མུག་ནས་ལོག་བྱུང་བ་མཐོང་བ་ན། བུ་ཁྱོད་ཅིའི་ཕྱིར་
སེམས་སྡུག་གིས་ངུ་བ་ཡིན་ཞེས་དྲིས།
ཨ་ལེ་འུན་ཏིང་ན་རེ། ཚོང་རིགས་ཀྱི་བུ་ཕྲུག་རྣམས་ཀྱིས་ཚོང་པའི་བུ་ཕྲུག་ཚོང་
ལ་བསྐྱོད་ནས་ས་ཕྱོགས་ཀུན་ཏུ་གནས་བཅའ་ཞིང་བག་ཆགས་འཇོག་ཐུབ་ན་རྒོད་པོ་
རེད་ཅེས་བདག་ལ་འཕྱ་མོད་བྱེད་པ་ཡིན་ཞེས་བརྗོད།
204

ཨ་ལེ་འུན་ཏིང་ཨི་པི་ཟཱ་མོང་ཐེའི་གཏམ་རྒྱུད།
སྐྱེད་མ་ན་རེ། བུ་ཁྱོད་ཕྱི་རོལ་ཏུ་ཚོང་གི་འདུ་འགོད་བྱེད་པར་འགྲོ་འདོད་པ་
མ་ཡིན་ནམ།
ཨ་ལེ་འུན་ཏིང་ན་རེ། དེ་རང་ཡིན། བདག་ཚོང་གི་འདུ་འགོད་བྱེད་པར་འགྲོ་
འདོད་པ་ཡིན།
སྐྱེད་མ་ན་རེ། ཁྱོད་ས་ཕྱོགས་གང་དུ་ཚོང་ལ་འགྲོའམ།
བདག་ཡུལ་སྦག་ཏཱར་ཚོང་ལ་འགྲོ། ཡུལ་དེ་ནས་ཚོང་ཁེ་ཉིས་ལྡབ་ཡོང་ཟེར།
བུ་ཁྱོད་ཀྱི་ཕ་ལ་དངུལ་ཡོད་ཀྱང་ཁོ་ཡིས་མ་རྩ་ལག་འདོན་མ་བྱས་ན་མ་ཡིས་
ཁྱོད་ལ་མ་རྩ་འདོན་ཞེས་བརྗོད།
ཨ་ལེ་འུན་ཏིང་ན་རེ། ད་ནི་དུས་ལ་བབས་པས་སྐྱེད་མ་ཁྱོད་ཀྱིས་བྱ་བ་བཟང་
པོ་གང་མགྱོགས་སྒྲུབ་པར་མཛོད་ཅེས་བརྗོད།
མ་ནི་རང་གི་བུ་ལ་གཅེས་པས་དེ་མར་མས་འཁོར་གཡོག་ལ་དོ་པོ་རྒྱག་མཁན་
འབོད་དགོས་པ་དང་འབྲེལ་དོད་ཁང་སྒོ་ཕྱེ་ནས་རས་ཆ་ཁལ་རྒྱབ་བཅུ་གྲ་སྒྲིག་བྱེད་
དགོས་པའི་བཀོད་པ་བཏང་
ཧྲེ་མུ་སུ་ཏིང་ནི་སྐུ་མགྲོན་རྣམས་དང་བགྲོ་གླེང་གི་སྤྲོ་བ་རབ་ཏུ་འཕེལ་
ཞིང༌། ཁོས་ལྟ་ཞོར་ཞིག་ལ་སྒོ་རའི་ནང་གི་སྐུ་མགྲོན་རྣམས་ལ་སྣེ་ལེན་མགྲོན་སྐྱོང་
བྱེད་མཁན་ཨ་ལེ་འུན་ཏིང་བསྡད་མེད་པ་མཐོང་བས། ཁོ་གང་དུ་སོང་བའི་གཏམ་
འདྲི་སྐབས་འཁོར་གཡོག་ཅིག་གིས་ཁོ་དྲེའུ་བཞོན་ནས་ཁྱིམ་དུ་སོང་ཚུལ་བརྗོད། ཧྲེ་
མུ་སུ་ཏིང་ཡ་མཚན་ཆེན་པོ་བྱུང་བས་དེ་མར་ཁོས་དྲེའུ་བཞོན་ཏེ་རྗེས་སུ་བསྙེགས་
ནས་ཐད་ཀར་རང་ཤག་ཏུ་བསྐྱོད། ཁོ་དེར་སླེབས་དུས་ཁྱིམ་དུ་དོ་ཆས་རྒྱག་སྒང་ཡིན་
པས་ཡ་མཚན་པོས་ཅི་ཡིན་དྲིས་པ་ན། ཆུང་མས་གསོལ་སྟོན་ཐོག་ཚོང་རིགས་ཀྱི་བུ་
ཕྲུག་ཚོས་ཨ་ལེ་འུན་ཏིང་ལ་ཟུར་ཟའི་གཏམ་གྱིས་འཕྱ་སྨོད་བྱས་ཚུལ་བརྗོད། གཏམ་
205

༄༅།།མཚན་ཞག་སྟོང་གི་གཏམ་རྒྱུད།
དེ་ཐོས་པ་དང་ཁོས་རང་གི་བུ་ལ་སེམས་གསོ་དང་བཅས་ཏེ་སྨྲས་པར། བུ་ཁྱོད་ཉོན་
ཅིག ཕྱི་རོལ་ཏུ་ཚོང་གི་འདུ་འགོད་བྱེད་པར་འགྲོ་བ་ནི་འུ་ཐུག་ཐབས་ཟད་ཀྱི་བྱ་བ་
ཞིག་རེད། དམ་པའི་གསུང་ལ་རང་གནས་གཅེས་འཛིན་གྱིས་ལས་ལ་འབུངས་བ་ནི་
བདེ་བ་ཡིན་ཞེས་གསུངས། གནའ་མིའི་གདམ་ངག་ལ་ཡང་རང་ཡུལ་བཞག་ནས་
ཡུལ་ཕྱོགས་གཞན་ལ་འགྲོ་རྒྱུའི་འདོད་ཚུལ་འཛིན་པ་མི་རིགས་ན། བུ་ཁྱོད་ཚོང་དུ་
འགྲོ་རྒྱུའི་བློ་འདི་བཤོལ་ན་མི་ལེགས་སམ་ཞེས་དྲིས།
ཨ་ལེ་འུན་ཏིང་ན་རེ། བདག་ཡུལ་སྦག་ཏཱར་ཚོང་གི་འདུ་འགོད་བྱེད་པར་འགྲོ་
རྒྱུའི་བློ་ཐག་བཅད་ཟིན་པ་ཡིན། བདག་གི་འདོད་བློ་འདི་མ་འགྲུབ་ན་ཁོ་བོས་སྤྲང་
ཆས་སྤྲས་ནས་རྒྱལ་ཁམས་བསྐོར་ཏེ་འཁྱམས་ནས་འགྲོ་འོ་ཞེས་བརྗོད།
ཕ་ན་རེ། བདག་གི་ཁྱིམ་ཚང་འདི་ཟས་གོས་ཀྱིས་མི་ཕོངས་ཤིང་། ནོར་ལོངས་
སྤྱོད་ལ་ཐོགས་པ་མེད་ལ་ལག་རྩ་དངུལ་སྨར་ཡང་འབོར་ཆེན་ཡོད་ཅེས་བརྗོད་མུར་
ཨ་ལེ་འུན་ཏིང་མཛོད་ཁང་ནང་དངུལ་དང་དངོས་ཟོག་རྣམས་ལྟ་བར་ཁྲིད། དེ་ནས་
ཡང་སྨྲས་པར། དེ་མིན་གྲོང་ཁྱེར་ཁག་ལ་ཡང་ཡུལ་གྱི་ཆེ་ཆུང་ལ་གཞིགས་ཏེ་ཚང་
མར་བདག་གི་མ་རྩ་དང་ཚོང་ཟོག་ཡོད། ཅེས་བརྗོད་མཚམས་ཁོས་ཁལ་རྒྱབ་རེར་
གསེར་ཊམ་སྟོང་ཕྲག་རེ་གནས་པའི་དོ་ཆས་བྱས་ཟིན་པའི་ཁལ་དོ་བཅུ་ཕྲག་བཞི་
ཡོད་པ་དེར་མཛུབ་མོ་བཙུགས་ནས་བུ་ཁྱོད་ཁལ་དོ་བཅུ་ཕྲག་བཞི་པོ་འདི་དང༌།
ཁྱོད་ཀྱི་སྐྱེད་མས་གྲ་སྒྲིག་བྱས་པའི་ཁལ་དོ་བཅུ་པོ་འདི་མཉམ་དུ་ཁུར་ནས་ཚོང་བར་
གྱིས། ཁྱོད་ལམ་བར་དུ་ཁ་ཉེས་གོད་ཀ་མི་ཡོང་བ་ཤོག ཁྱོད་ལམ་བར་དུ་སེང་གེ་
ཚལ་དང་ཁྱི་སྤྱང་རོང་གཉིས་བརྒྱུད་དགོས་པ་ཡིན། ས་ཆ་དེ་གཉིས་ཀྱི་རྒྱུད་ལ་སྔར་
ནས་ད་བར་ཚོང་པ་ཇི་སྙེད་ཅིག་ཉམས་ཉེས་བྱུང་བས་དེ་ནི་ཁོ་བོ་སེམས་ཁྲལ་ཆེ་ཤོས་
ཤིག་ཡིན་ཞེས་བརྗོད།
206

ཨ་ལེ་འུན་ཏིང་ཨི་པི་ཟཱ་མོང་ཐེའི་གཏམ་རྒྱུད།
ཨ་ལེ་འུན་ཏིང་ན་རེ། དེ་འདྲ་ཅི་ཡིན་ཞེས་དྲིས།
ཕ་ན་རེ། དེ་རྒྱུད་དུ་རྟག་ཏུ་ཇག་དཔོན་ཨ་ཀྲང་ལུང་གིས་མི་བསད་རྒྱུ་འཕྲོག་
བྱེད་པས་ཚོང་རིགས་མང་པོ་དེ་གར་སྲོག་ཤོར་འགྲོ་བ་ཡིན། ཨ་ལེ་འུན་ཏིང་གིས།
ཐམས་ཅད་ཨཱ་ལཱས་སྟངས་འཛིན་མཛད་པས། ཁོང་གི་ཐུགས་རྗེས་གཟིགས་ན་བདག་
ལ་བར་ཆད་ཀྱིས་མི་གནོད་པས། ཁྱེད་ཐུགས་བློ་བདེ་མོར་བཞུགས་ཞེས་བརྗོད།
ཧྲེ་མུ་སུ་ཏིང་གིས་ཨ་ལེ་འུན་ཏིང་ཚོང་གི་འདུ་འགོད་བྱེད་པར་འགྲོ་རྒྱུའི་མོས་པ་
བྱུང་རྗེས་ཁོང་ཕ་བུ་གཉིས་མགྱོགས་འགྲོའི་རྟ་ལ་བཞོན་ནས་འགེལ་ཁལ་རྟ་དྲེལ་དང་
ལམ་ཆས་ཉོ་བར་སོང་བ་ན། ཁྲོམ་ཐོག་ནས་ཨོ་ཁཱ་མུ་ཞེས་པའི་ཟླ་གྲོགས་རྙིང་པ་ཞིག་
ཕྲད། ཨོ་ཁཱ་མུས་བཞོན་པ་ལས་བབས་ཏེ་ཧྲེ་མུ་སུ་ཏིང་གི་ལག་ཏུ་འོ་སྦྱར་ནས་ཨཱ་ལཱ་
མཁྱེན། གྲོགས་པོ། ངེད་གཉིས་ཡུན་རིང་ཐུག་འཕྲད་མ་བྱུང་ཞེས་བརྗོད།
ཧྲེ་མུ་སུ་ཏིང་གིས་དེ་རང་རེད། ཞོགས་ཁྲོམ་དང་དགོང་ཁྲོམ་གྱི་གོང་ཐང་མི་
གཅིག་པ་ལྟར་དུས་རབས་སོ་སོར་རང་རང་གི་བརྗོད་གཞི་རེ་ཡོད། ད་ཆ་ཕྲན་རང་
ན་སོ་རྒས་ཤིང་ཕྲུ་གུ་ཡང་ནར་སོན་ནས་ཚོང་ལ་འགྲོ་རྩིས་བྱེད་པ་རེད། འོན་ཀྱང་
ཁོ་ལ་སློབ་སྟོན་བྱེད་མི་བློས་འཁེལ་བ་ཞིག་མེད་པས་ཕྲན་རང་བློ་ཡིད་མི་བདེ། འོན་
ཀྱང་ད་ཆ་ཁྱེད་དང་ཕྲད་པས་ཁྱེད་ཀྱིས་བདག་གི་བུ་ལ་སློབ་སྟོན་གནང་རྒྱུའི་རེ་བ་
ཞུ་ཞེས་བརྗོད།
ཨོ་ཁཱ་མུས་དེ་རང་འགྲིག ཨཱ་ལཱས་ཁྱེད་ཀྱི་བུ་དེར་མགོན་སྐྱབས་མཛད་ཡོང་
ཞེས་བརྗོད།
ཧྲེ་མུ་སུ་ཏིང་གིས་རང་གི་བུ་ལ་ཨོ་ཁཱ་མུ་ནས་གྲོགས་མགོན་བྱེད་རྒྱུའི་སྐྱབས་
བཅོལ་ཏེ་སྨྲས་པར། འདིར་གསེར་ཊམ་བརྒྱ་ཕྲག་གཅིག་ཡོད་པ་དེ་དག་ཁྱེད་ཀྱི་བུ་
ཕྲུག་རྣམས་ལ་བགོ་བར་མཛོད་ཅེས་བརྗོད་པ་དང་ཆབས་ཅིག་ཏུ་ཨ་ལེ་འུན་ཏིང་ལ་
207

༄༅།།མཚན་ཞག་སྟོང་གི་གཏམ་རྒྱུད།
སྨྲས་པར། བུ་ཁྱོད་ཉོན་ཅིག བདག་མེད་པའི་ཤུལ་དུ་བགྲེས་སོང་ཨོ་ཁཱ་མུ་རང་གི་
ཕ་ལྟར་བརྩིས་ནས་ཁོང་གི་ངག་བཀོད་གང་གནང་ལ་ཉན་དགོས་པ་དང་། བྱ་བ་ཆེ་
ཕྲ་ཆུང་གསུམ་ཐམས་ཅད་ཁོང་ལ་གྲོས་འདྲི་བྱེད་དགོས་ཞེས་བསླབ་བྱ་བྱས་རྗེས་ཁོ་
ལ་འགེལ་ཁལ་རྟ་དྲེལ་ལག་དྲུག་དང་། ཉལ་གུར། ལྒང་བཞུ་ལ་སོགས་ཕྱོགས་འགྲོའི་
དགོས་ཆ་མ་ཚང་བ་མེད་པ་བསྒྲུབས་རྗེས་ཁྱིམ་དུ་ལོག་ནས་སྡོག་ཆས་བརྒྱབ་པ་དང་།
མགྲོན་འབོད་སྟོན་གཤོམ་གྱིས་བུ་ལ་ཕྱོགས་ཐོན་གྱི་དགའ་སྐྱེལ་བྱས།
ཕྱི་ཉིན་ཞོགས་པ་ཐོན་ཁར་ཧྲེ་མུ་སུ་ཏིང་གིས་ཨ་ལེ་འུན་ཏིང་ལ་གསེར་ཊམ་ཁྲི་
ཕྲག་གཅིག་སྤྲད་ནས་སྨྲས་པར། བུ་ཁྱོད་ཡུལ་སྦག་ཏཱར་འབྱོར་རྗེས་གནས་ཚུལ་བབ་
བལྟ་བྱས་ནས་ཚོང་ཁ་བྲིན་རྒྱུག་བཟང་ན་ཚོང་ཟོག་རྣམས་གང་མགྱོགས་ཚོང་དདགོས་
པ་དང་། གལ་ཏེ་ཚོང་ཁ་རྒྱུག་པོ་མེད་ན་ཚབ་ཚུབ་མེད་པར་ངང་སྒུག་བྱས་ནས་སྡོད་
ལ་དངུལ་འདི་རྣམས་ལག་སྣེར་གཏོང༌། ཞེས་མངག་ཆ་ནན་ཏན་བྱས་རྗེས་ཕ་བུ་
བྲལ་བར་མི་བཟོད་པར་ཁལ་རྗེས་སུ་འབྲངས་ནས་གྲོང་ཁྱེར་གྱི་ཕྱི་རོལ་བར་དུ་བསྐྱལ།
སྐབས་འཁེལ་བ་ཞིག་ལ་དེ་ཉིན་པད་ལེ་ཧང་ཞེས་པའི་ཚོང་རིགས་དེ་ཡང་ཚོང་
ལ་འགྲོ་བ་དང་དུས་འགྲིག་པས། གྲོང་ཁྱེར་གྱི་ཕྱིར་ཧྲེ་མུ་སུ་ཏིང་དང་ཕྲད། ཧྲེ་མུ་
སུ་ཏིང་གིས་སླེབས་ཞོར་དུ་ཁོ་ལ་ཡང་སྐྱེལ་མ་བྱས་ཐོག་སྔར་གྱི་རྩིས་ཆད་གསེར་ཊམ་
སྟོང་ཕྲག་གཅིག་ཡོད་པ་དེ་ཨ་ལེ་འུན་ཏིང་གི་ལག་སྣེར་སྤྲོད་དགོས་ལུགས་བརྗོད་པ་
དང་འབྲེལ་ཨ་ལེ་འུན་ཏིང་ལ་ཁྱོད་ཀྱི་བུ་ལྟར་ལྟ་སྐྱོང་རོགས་རམ་བྱེད་དགོས་པའི་
མངག་ཆ་བྱས།
ཕྱོགས་ཐོན་གྱི་ཉིན་དང་པོར་པད་ལེ་ཧང་གིས་ཨ་ལེ་འུན་ཏིང་གི་མ་བྱན་ལ་
ཟས་བཅོ་མི་དགོས་བརྗོད་ནས་རང་གི་ལམ་རྒྱགས་ནས་ཨ་ལེ་འུན་ཏིང་དང་ཁོའི་
འཁོར་གཡོག་རྣམས་ལ་ཟས་སྦྱིན། པད་ལེ་ཧང་ནི་སྣ་གྲུང་ཞིང་ཚོང་གང་ཡང་རྒྱག་
208

ཨ་ལེ་འུན་ཏིང་ཨི་པི་ཟཱ་མོང་ཐེའི་གཏམ་རྒྱུད།
མཁན་ཚོང་པ་ཞིག་ཡིན། ཨེ་ཅིབ་དང༌། སི་རི་ཡ། ཧཱ་ལེ་པད། སྦག་ཏཱ་བཅས་ཚང་
མར་ཁོའི་ཁང་ཁྱིམ་ཡོད། ལམ་བར་དུ་ཁོ་པ་ཚོ་དང་འགྲོགས་ནས་བསྐྱོད། ཉིན་ཤས་
སོང་མཚམས་ཁོ་ཚོ་ཡུལ་སི་རི་ཡར་འབྱོར་བ་ན། པད་ལེ་ཧང་གི་འཁོར་གཡོག་ཅིག་
སྦྱིན་བདག་གི་བཀའ་བཞིན་ཨ་ལེ་འུན་ཏིང་གི་སྡོད་གུར་དུ་འབྱོར་བའི་ཚེ་ཨ་ལེ་འུན་
ཏིང་དཔེ་ཆ་ལྟ་བཞིན་ཡོད་པས་ཁོའི་འགྲམ་དུ་སོང་ནས་ལག་ཏུ་འོ་སྦྱར། ཨ་ལེ་འུན་
ཏིང་གིས་ཁྱོད་འདིར་ཡོང་དོན་ཅི་ཡིན་ཞེས་དྲིས།
གཡོག་དེས་བདག་ནི་ང་ཅག་གི་སྦྱིན་བདག་གིས་ཁྱེད་ཁོང་གི་གཟིམ་ཤག་ཏུ་
བཞུགས་ཞག་གནང་བར་ཕེབས་རྒྱུའི་གདན་འདྲེན་པར་ཡོང་བ་ཡིན་ཞེས་བརྗོད།
ཨ་ལེ་འུན་ཏིང་ན་རེ། དོན་དེ་ཁོ་བོས་བགྲེས་སོང་ཨོ་ཁཱ་མུ་དང་གྲོས་ནས་ལན་
བྱེད་ཅེས་བརྗོད།
ཨ་ལེ་འུན་ཏིང་གིས་པད་ལེ་ཧང་གི་ཁྱིམ་དུ་ཞག་སྡོད་བྱེད་རྒྱུའི་སྐོར་ལ་ཨོ་ཁཱ་མུ་
དང་གྲོས་བྱེད་པའི་ཚེ། ཨོ་ཁཱ་མུས་ཁྱོད་འགྲོ་མི་རུང་ཞེས་བརྗོད་པས། ཨ་ལེ་འུན་
ཏིང་གིས་པད་ལེ་ཧང་གི་གཡོག་དེར་སྙན་པོའི་ངག་གིས་བརྡ་བསློགས།
ཚོང་པ་རྣམས་སི་རི་ཡ་ནས་ཐོན་ཏེ་ཡུལ་ཧ་ལེ་པད་དུ་སླེབས་པ་ན། པད་ལེ་
ཧང་གིས་སྟོན་མོ་བཤམས་ཏེ་ཨ་ལེ་འུན་ཏིང་མགྲོན་དུ་བོས། ཨ་ལེ་འུན་ཏིང་གིས་
བགྲེས་སོང་ཨོ་ཁཱ་མུའི་ངག་བཀོད་བཞིན་སླར་ཡང་སྙན་པོའི་ངག་གིས་བརྡ་བསློགས།
ཚོང་པ་རྣམས་ཧ་ལེ་པད་བརྒྱུད་ཡུལ་སྦག་ཏཱར་འགྲོ་བའི་ལམ་དུ་ཞུགས་ནས་
བསྐྱོད་བསྐྱོད་པའི་མཐར། ཕྱི་ཉིན་སྦག་ཏཱར་སླེབས་པའི་ལམ་བར་དུ་པད་ལེ་ཧང་
གིས་སླར་ཡང་གསོལ་སྟོན་བཤམས་ནས་ཨ་ལེ་འུན་ཏིང་མགྲོན་དུ་བོས། ཨ་ལེ་འུན་
ཏིང་གིས་བགྲེས་སོང་ཨོ་ཁཱ་མུ་ལ་གྲོས་འདྲི་བྱས་པར་ཨོ་ཁཱ་མུས་དགག་བྱ་བྱས་ཀྱང་
ཨ་ལེ་འུན་ཏིང་གིས་ཉན་དུ་མི་བཏུབ་པར་ད་ཐེངས་མི་འགྲོ་ཐབས་མེད་ཡིན། ཞེས་
བརྗོད་ནས་བློ་གྲི་སྐེད་པར་གཟེར་ཞིང་ཁ་གོན་གྱོན་ཏེ་མགྲོན་དུ་བསྐྱོད། པད་ལེ་
ཧང་གིས་སྤྲོ་བ་ཆེན་པོས་སྔུན་བསུའི་འཚམས་འདྲི་དང་བཅས་ཕན་ཚུན་གཏམ་གྱིས་
བགྲོ་གླེང་ལྷུག་པར་བྱས་རྗེས་བཟའ་བཏུང་གི་སྟོན་མོ་རྒྱ་ཆེར་བཤམས་ནས་གཉིས་ཀ་
བཟས་ལ་ཚིམས་པར་སྤྱད། བཟའ་བཏུང་གི་བྱ་བ་ཟིན་མཚམས་ཁོང་གཉིས་ཀ་རང་
གི་གནས་ལ་འཁོད་ནས་འཕྲོས་མོལ་བྱེད་འགོ་ཚུགས། པད་ལེ་ཧང་ནི་འཆལ་སྤྱོད་ལ་
གོམས་པའི་སྐྱེ་བོ་ཞིག་ཡིན་གཤིས། ཁོས་འཛུམ་པའི་རྣམ་འགྱུར་འདོན་བཞིན་ཨ་ལེ་
འུན་ཏིང་ལ་འོ་བྱེད་པར་སོང་བ་ན་ཨ་ལེ་འུན་ཏིང་གིས་ལག་གིས་བཀག་སྟེ་མ་འགྲུབ།
དེ་ནས་ཡུད་ཙམ་སོང་བ་ན་པད་ལེ་ཧང་འདོད་ངན་བསྐྱར་ལངས་ཀྱིས་ཨ་ལེ་
འུན་ཏིང་ལ་འོ་ཐེངས་གཉིས་པ་བྱེད་དུ་སོང་བ་ན། ཨ་ལེ་འུན་ཏིང་ཁོང་ཁྲོ་མེ་ལྟར་
འབར་ནས་ཧད་ཀྱིས་ལངས་ཤིང་རལ་གྲི་ཕྱུངས་ཏེ་སྨྲས་པར། མི་སྤྱོད་ལས་འདས་
པའི་རྒད་པོ་དུད་འགྲོའི་བརྟུལ་ཞུགས་འཛིན་པ་ཁྱོད། བདག་གི་རལ་གྲི་འདི་སྤྱོད་
དགོས་པ་ཤར་ཚེ་ངེས་པར་དུ་ཁྱོད་ཀྱི་ཐོག་ཏུ་སྤྱོད་རྒྱུ་ཡིན། ད་ནས་བཟུང་ངོ་ཚ་ཞེ་
ཁྲེལ་མེད་པའི་མི་ངན་ཁྱོད་དང་ལམ་གྲོགས་མི་བྱེད་ཅེས་རབ་ཏུ་བསྡིགས་རྗེས་གོས་
ཀྱི་ཐུ་བ་སྤྲུགས་ཏེ་སྡོད་གུར་དུ་ལོག་ནས་ཨོ་ཁཱ་མུ་ལ་སྨྲས་པར། པད་ལེ་ཧང་ཟེར་
བའི་སྐྱེ་བོ་དེ་མི་ངན་གདུག་པ་ཅན་ཞིག་རེད་འདུག དེ་རིང་ནས་བཟུང་ང་ཅག་ཁོ་
དང་ལམ་གྲོགས་མི་བྱེད་ཅེས་བརྗོད།
ཨོ་ཁཱ་མུ་ན་རེ། བུ་ཁྱོད་ཁོ་བོའི་ངག་ལ་མི་ཉན་པར་སོང་བ་དེ་ཤིན་ཏུ་མི་རིགས།
ད་ཆ་ཤུལ་ལམ་དུ་ཁོ་དང་ལོགས་སུ་གྱེས་ཏེ་སོང་ན་ཉེན་ཆེ་བས། ལམ་བར་དུ་མུ་
མཐུད་ཁོ་དང་འགྲོགས་ནས་སོང་ན་ལེགས་ཞེས་བརྗོད།
ཨ་ལེ་འུན་ཏིང་ན་རེ། བདག་ནི་ཁོ་དང་འགྲོགས་ཏེ་གཏན་ནས་འགྲོ་བར་མི་བྱེད།
ཨ་ལེ་འུན་ཏིང་ནི་པད་ལེ་ཧང་དང་ཅི་ནས་ཀྱང་ལོགས་སུ་གྱེས་ཏེ་འགྲོ་དགོས་
པས། ཁོས་རང་འོག་ལག་དོ་རྣམས་ལ་འཕྲལ་དུ་ཐོན་དགོས་པའི་བརྡ་སྦྱར་ཏེ་མུ་
མཐུད་འགྲུལ་ལམ་དུ་བཞུགས། སེང་གེ་ཚལ་དུ་འབྱོར་བ་དང་ཁོས་དེ་གར་ཞག་
ཚུགས་སུ་སྡོད་རྒྱུའི་གྲོས་བྱས་ཀྱང་ཨོ་ཁཱ་མུས་ས་འདིར་སྡོད་མི་རུང༌། ངེད་རྣམས་
མུ་མཐུད་བསྐྱོད་ན་མུན་མ་རུབ་གོང་ལ་སྦག་ཏཱར་སླེབས་ཐུབ། སྦག་ཏཱ་བ་རྣམས་ཁོ་
ཅག་དང་ཆོས་ལུགས་མི་གཅིག་པའི་རྐུན་ཇག་གྲོང་ཁྱེར་ནང་ཡོང་ནས་ཁོ་པ་ཚོའི་རྒྱུ་
དངོས་འཕྲོག་བཅོམ་བྱེད་པ་དང་ཁོ་ཚོའི་དཔེ་ཆ་རྣམས་ཆུ་བོ་དྷིག་ལི་སིའི་ནང་སྐྱུར་
དོགས་ཀྱིས་ཉི་མ་མ་ནུབ་གོང་ལ་གྲོང་ཁྱེར་གྱི་སྒོ་བརྒྱབ་ནས་ཕྱི་ཉིན་ཉི་མ་མ་ཤར་
གོང་གྲོང་སྒོ་ཕྱེ་བ་ཡིན་པས། ང་ཅག་རྣམས་ཉི་མ་མ་ནུབ་གོང་ལ་ངེས་པར་དུ་སྦག་
ཏཱར་འབྱོར་བ་བྱེད་དགོས་ཞེས་བརྗོད།
ཨ་ལེ་འུན་ཏིང་ན་རེ། བགྲེས་སོང་མཁྱེན། བདག་ཚོང་ཟོག་དྲངས་ནས་འདིར་
ཡོང་བ་ནི་ཚོང་ཁེ་ཁོ་ནའི་དོན་དུ་མ་ཡིན་པར་བདག་གི་བྱ་བ་འདི་ཡུལ་དེའི་སྐྱེ་བོ་
རྣམས་ཀྱི་འདྲེན་བྱེད་ཀྱི་ལྟད་མོར་གཤོམ་དགོས་པ་ཡིན་ཞེས་བརྗོད།
ཨོ་ཁཱ་མུ་ན་རེ། བུ་ཁྱོད་ཉོན་ཅིག ས་འདི་ནི་རྐུན་ཇག་ཐོན་རྟག་པའི་གནས་
ཤིག་ཡིན་པས། ཁོ་བོ་ནི་ཁྱོད་ཀྱི་སྲོག་དང་ཚོང་ཟོག་འདི་རྣམས་ལ་ཉེན་ཁ་ཡོང་བའི་
སེམས་ཁྲལ་ཆེ།
ཨ་ལེ་འུན་ཏིང་ན་རེ། ཁྱོད་སྦྱིན་བདག་ཡིན་ནམ། ཡང་ན་གཡོག་ཡིན།
བདག་ནི་ཅི་ནས་ཀྱང་ཕྱི་ཉིན་ཞོགས་པ་གྲོང་དུ་ཞུགས་ཏེ་སྦག་ཏཱའི་སྐྱེ་བོ་རྣམས་
བདག་གི་ཚོང་ཟོག་འདི་དག་ལ་ལྟ་བར་བཅུག་སྟེ་བདག་ཨ་ལེ་འུན་ཏིང་ནི་སྐྱེ་བོ་ཇི་
འདྲ་ཞིག་ཡིན་མིན་ཤེས་སུ་འཇུག་དགོས་པ་ཡིན་ཞེས་བརྗོད།
ཨོ་ཁཱ་མུ་ན་རེ། ཁོ་བོས་ཁྱོད་ལ་ཤ་ཚའི་གཏམ་སྙན་བཤད་ཡོད་དོ། །ཉན་དང་
མི་ཉན་ཁྱོད་ཀྱིས་ཤེས་ཞེས་བརྗོད།
ཨ་ལེ་འུན་ཏིང་གིས་འཁོར་གཡོག་རྣམས་ལ་ཁལ་ཕབ་ནས་སྡོད་གུར་ཕུབ་སྟེ་དོ་
ནུབ་གྲོང་ཁྱེར་གྱི་འདབས་རོལ་དུ་ཞག་ཚུགས་སུ་སྡོད་དགོས་པའི་བཀོད་པ་བཏང་།
མཚན་མོ་ཁོ་དྲི་ཆུ་འདོར་དུ་སོང་བ་ན། རྒྱང་ཕྱོགས་སུ་འོད་ཀྱི་སྣང་བ་རབ་རིབ་ཏུ་
འཕྲོ་བར་ཡ་མཚན་སྐྱེས་ནས་ཨོ་ཁཱ་མུར་བགྲེས་སོང་ཁྱེད་གཟིགས་དང་། ཕར་ཕྱོགས་
སུ་འོད་ཀྱི་སྣང་བ་ཡོད་པ་དེ་ཅི་ཡིན་ཞེས་དྲིས།
ཨོ་ཁཱ་མུས་ཡར་ལངས་ཏེ་ཞིབ་པར་ལྟ་བའི་ཚེ། དེ་ནི་མདའ་གྲི་མདུང་ལ་སོགས་
པའི་མཚོན་གྱི་འོད་སྣང་ཡིན་པ་རྟོགས། དེ་ནས་ཡུད་ཙམ་ཞིག་ལ་ཨ་ཀྲང་ལུང་གིས་
སྣེ་ཁྲིད་པའི་ཇག་པ་མང་པོ་འུར་ཆིལ་ལེར་བྱུང་བ་དེ་དག་གིས་ཚོང་ཟོག་རྣམས་
མཐོང་བ་ན་ཤིན་ཏུ་དགའ་བར་གྱུར་ནས་ཨ་ཙི་ཙི། འདི་འདྲའི་དངོས་གྲུབ་ཆེ་བ་
ཨང་ཞེས་སྐད་ཤོར།
ཇག་པ་མང་པོ་རྔམ་རྔམ་བརྗིད་བརྗིད་ཀྱིས་སླེབས་བྱུང་བ་ན། ཨོ་ཁཱ་མུས་
དཔའ་ངར་ཞུམ་པ་མེད་པའི་སྒོ་ནས་ཕྱིར་ཐོན་ཏེ་སྨྲས་པར། ཁྱོད་ཇག་པའི་ཚོགས་
རྣམས་ཚུལ་མིན་གྱི་བྱ་བ་འདི་འདྲ་བྱེད་མི་རུང་ཞེས་གཤེ་ཞིང་བསྡིགས་པས། གཏམ་
མཇུག་འགྲིལ་མ་ཐག་ཇག་པ་ཞིག་གིས་ཁོའི་བྲང་ཁར་རལ་གྲི་བསྣུན་ཏེ་བརྒྱབ་མདུན་
ཕུག་པས། ཁོ་དེ་མར་ས་ལ་འགྱེལ་ནས་སྡོད་གུར་གྱི་ཕྱི་རོལ་ཏུ་དབུགས་ཀྱི་རྒྱུ་བ་
ཆད། ཚུལ་དེ་མཐོང་བ་དང་འཁོར་གཡོག་རྣམས་ཀྱང་སྡོད་གུར་གྱི་ཕྱི་ལ་ཐོན་བྱུང་
བ་ན་ཐམས་ཅད་ཇག་པའི་མཚོན་འོག་ཏུ་སོང༌། བྱ་བ་ནག་པོ་འདི་ལྟ་བུ་བྱུང་བར་
ཨ་ལེ་འུན་ཏིང་ནི་རྒོལ་བའི་ཐབས་ཟད་ཅིང་བྲོས་པའི་ལམ་ཡང་མ་རྙེད། རང་གི་ཨ་
ཕྲུག་ལག་དོ་རྣམས་ནི་ཇག་པས་བསད། དངོས་ཟོག་ཐམས་ཅད་ནི་བཅོམས། རང་
ཉིད་སྲོག་མགོ་ཐོན་ཙམ་བྱུང་ཡང་ད་ནི་རེ་བའི་གནས་དང་བྲལ་བས། ཅི་བྱ་གཏོལ་
མེད་དུ་གྱུར་ནས་བྱ་བ་ནག་པོ་འདི་ལྟ་བུ་ཡོང་རྐྱེན་ནི་ཁྱོད་ཀྱི་རྒྱུ་དངོས་དང་ལུས་ཀྱི་
གྱོན་པ་འདི་ཡིས་ལན་ནོ། །ཞེས་ཆིག་ལབ་རྒྱག་བཞིན་ཁོང་ཁྲོ་དང་བཅས་ཏེ་གྱོན་པ་
རྣམས་ཕུད་དེ་ས་ལ་བསྐྱུར་ནས་ལུས་ལ་རས་གོས་འོག་འཇུག་རྐྱང་པ་གཅིག་ལས་མ་
མནབས་པར་བསྡད། ཁོའི་ཡིད་ལ་མི་བཟོད་པའི་སྡུག་བསྔལ་གྱིས་གཙེས་པ་ལུས་
ཀྱིས་མ་བརྟན་པར་དྲན་མེད་དུ་སོང་བ་དང་མི་ཁྲག་ཉིལ་བའི་ས་ཐོག་ཏུ་འགྱེལ་ནས་
ལུས་པོ་ཐམས་ཅད་ཁྲག་གིས་སྦགས་ཏེ་ཤི་བའི་རོ་ལྟར་དུ་གྱུར།
ཕྱི་ཉིན་པད་ལེ་ཧང་གིས་རང་གི་དྲེལ་པ་རྣམས་ཁྲིད་ནས་སེང་གེ་ཚལ་དུ་
འབྱོར་བའི་ཚེ། དེ་གར་ཨ་ལེ་འུན་ཏིང་གི་འཁོར་གཡོག་རྣམས་བསད་ནས་ཡོད་པ་
དང༌། ཨ་ལེ་འུན་ཏིང་ཡང་ལུས་ལ་རས་གོས་འོག་འཇུག་རྐྱང་པ་ལས་མེད་པར་ལུས་
པོ་ཐམས་ཅད་ཁྲག་གིས་སྦགས་ཏེ་འགྱེལ་ནས་ཡོད་པ་མཐོང་བ་ན་ཁོའི་སེམས་སུ་སྤྲོ་
བ་འཕེལ་བ་དང་ཆབས་གཅིག་ཏུ་ཡ་མཚན་ཆེན་པོ་བྱུང་ནས་སྨྲས་པར། ཁྱོད་ལ་
གནག་པའི་ལས་འདི་སུ་ཞིག་གིས་བྱས་སམ། ཁྱོད་ཀྱང་ཉམས་ངའི་གནས་འདི་ལྟ་
བུར་ལྷུང་བ་ཡིན་ནམ་ཞེས་དྲིས།
ཨ་ལེ་འུན་ཏིང་ན་རེ། བདག་ཅག་ལ་རྐུན་ཇག་ཕྲད་ནས་མི་བསད་རྒྱུ་འཕྲོག་
གི་བྱ་བ་ནག་པོ་འདི་འདྲ་བྱུང་།
པད་ལེ་ཧང་ན་རེ། ཁྱོད་ཀྱི་རྟ་དྲེལ་དང་རྒྱུ་དངོས་རྣམས་ཀྱིས་ཁྱོད་ཀྱི་སྲོག་
བསྐྱབས་པ་རེད། ལར་མི་མ་ཤི་ཟོག་གི་སྡོང་པོ་ཞེས་པའི་དཔེ་ལྟར་ཁྱོད་ཡིད་མུག་
དགོས་དོན་མེད། ངེད་ཚོ་མཉམ་དུ་ཡུལ་སྦག་ཏཱར་འགྲོའོ་ཞེས་བརྗོད།
པད་ལེ་ཧང་གིས་ཨ་ལེ་འུན་ཏིང་དྲེའུ་ཞིག་ལ་བསྐྱོན་ནས་སྦག་ཏཱར་ཁྲིད་དེ་རང་
གི་ཁྱིམ་ནང་སྡོད་དུ་བཅུག དེ་ནས་ཁོས་ཨ་ལེ་འུན་ཏིང་ཆུ་ཁང་དུ་ཁྲུས་ལ་ཁྲིད་ནས་
སྨྲས་པར། བུ་ཁྱོད་རང་གི་རྒྱུ་དངོས་དང་ཚོང་ཟོག་གིས་སྲོག་བསྐྱབས་པ་རེད། ཁྱོད་
ཀྱི་བྱ་བ་ཐམས་ཅད་བདག་གི་ངག་བཀོད་ལ་ཉན་ཚེ་ཁྱོད་ཀྱི་གྱོང་གུན་ཐམས་ཅད་ཁོ་
བོས་གསབ་པར་བྱེད་དོ་ཞེས་བརྗོད།
ཆུ་ཁང་ནས་ལོག་རྗེས་པད་ལེ་ཧང་གིས་ཨ་ལེ་འུན་ཏིང་ཁང་ཆེན་ཡིད་དུ་འོང་
བ་ཞིག་གི་ནང་དུ་ཁྲིད་དེ་བཟའ་བཏུང་གི་སྟོན་མོ་རྒྱས་པར་བཤམས་ནས་གཉིས་ཀ་
ཟས་ལ་སྤྱོད་བཞིན་པའི་སྐབས་པད་ལེ་ཧང་འདོད་རྩ་ལངས་ནས་ཨ་ལེ་འུན་ཏིང་ལ་
འོ་བྱེད་པར་སོང་བ་ན་ཨ་ལེ་འུན་ཏིང་གིས་ལག་གིས་བཀག་སྟེ་སྨྲས་པར། ཁྱོད་ད་
དུང་བདག་ལ་བརྙས་བཅོས་བྱེད་པ་ཡིན་ནམ། བདག་གིས་སྔར་ཁྱོད་ལ་ཁོ་བོའི་རལ་
གྲི་སྤྱོད་དགོས་པ་ཤར་ཚེ་ཐོག་མར་ཁྱོད་ལ་སྤྱོད་རྒྱུ་ཡིན་ཞེས་བརྗོད་པ་ཁྱོད་ཀྱིས་མི་
དྲན་ནམ་ཞེས་བརྗོད།
པད་ལེ་ཧང་ན་རེ། ཁོ་བོས་ཁྱོད་ལ་རྟ་དྲེལ་དང༌། དངོས་ཟོག གྱོན་ཆས་
སོགས་གྲ་སྒྲིག་བྱེད་པའི་དམིགས་ཡུལ་ནི་དེ་རང་ཡིན་ནོ། །
ཨ་ལེ་འུན་ཏིང་ན་རེ། ཁྱོད་ཀྱི་རྨི་ལམ་འདི་གཏན་ནས་འགྲུབ་ཐབས་མེད།
ཁྱོད་ཀྱི་གོས་འདི་ཁྱོད་ཀྱིས་ཁུར་སོང༌། ཁྱོད་ཁྱིམ་སྒོ་ཕྱེ་ནས་བདག་གཏོང་བར་གྱིས།
ཨ་ལེ་འུན་ཏིང་ནི་པད་ལེ་ཧང་གི་ཁྱིམ་ནས་ཐོན་ཏེ་འགྲོ་བའི་ཚེ་ན་ཁྱི་ཡན་
ཁྱུ་གཅིག་གིས་ཁོའི་རྗེས་དེད་ནས་ཟུག་བཞིན་དུ་འོང་། ད་ཆ་ཁོ་ནི་འགྲོ་འདུག་གི་
གནས་མེད་པས་མཚན་མོ་གར་འགྲོ་ཆ་མེད་དུ་རྒྱུ་བའི་ཚེ་ཕྱག་ཁང་ཞིག་གི་སྒོ་རྩར་
སླེབས་པ་དང་དེའི་ནང་ཞུགས་ནས་དེ་གར་ཞག་མལ་དུ་སྡོད་རྩིས་བྱས། ཁོ་ས་ཐོག་
ཏུ་བསྡད་མ་ཐག་རྒྱང་ཕྱོགས་ནས་མར་མེའི་འོད་ཅིག་འོང་བ་མཐོང་། ཞིབ་པར་ལྟ་
བའི་ཚེ་གཡོག་གཉིས་ཀྱིས་ལག་ཏུ་ལྒང་བཞུ་བཏེགས་ནས་མདུན་དུ་ལམ་སྟོན་བཞིན་
ཡོང་བ་དང་། དེའི་མཇུག་ཏུ་ཁམས་གཤིས་དྭངས་བའི་རྒད་པོ་ཞིག་དང་ན་གཞོན་
ཞིག་མཉམ་དུ་ཡོང་། ན་གཞོན་དེས་རྒད་པོར་ཁུ་བོ་མཁྱེན། ཁྱེད་ཀྱི་སྲས་མོ་དང་
ཁོ་བོ་གཉིས་བཟའ་ཚོ་བསྐྱར་འགྲིག་ཆོག་པ་མཁྱེན། ཞེས་བརྗོད་པ་ན་རྒད་པོ་དེས་
བདག་གིས་ཁྱོད་གཉིས་བཟའ་ཚོ་ཐ་དད་བྱེད་དགོས་ལུགས་ཁྱོད་ལ་ཐེངས་མང་
བཤད་པ་ཡིན་ཞེས་བརྗོད།
ཁོང་གཉིས་བར་ཁྱམས་བརྒྱུད་ནས་འགྲོ་བའི་སྐབས་རྒད་པོས་བཅོ་ལྔའི་ཟླ་ལྟར་
འདྲ་བའི་ཨ་ལེ་འུན་ཏིང་མཐོང་བ་ན་ཡ་མཚན་ཆེན་པོས་ཁྱོད་སུ་ཡིན་ཞེས་དྲིས།
ཨ་ལེ་འུན་ཏིང་ན་རེ། བདག་གི་མིང་ལ་ཨ་ལེ་འུན་ཏིང་ཟེར། ཨེ་ཅིབ་ཀྱི་
ཚོང་པའི་གཙོ་འཛིན་ཧྲེ་མུ་སུ་ཏིང་གི་བུ་ཡིན། ཕས་བདག་ལ་རས་ཆ་ཁལ་མ་བཅུ་
ཕྲག་ལྔའི་རྒྱབ་ཆ་དང་གསེར་ཊམ་ཁྲི་ཚོ་གཅིག་བསྐུར་ནས་སྦག་ཏཱར་ཚོང་ལ་བཏང༌།
ལམ་བར་སེང་གེ་ཚལ་དུ་སླེབས་དུས་རྒྱུ་དངོས་ཐམས་ཅད་ཇག་པས་བཅོམས་ནས་
འགྲོ་འདུག་གི་གནས་མི་ཤེས་པས་དོ་ནུབ་འདིར་ཞག་སྡོད་བྱེད་པ་ཡིན་ཞེས་བརྗོད།
རྒད་པོ་ན་རེ། བུ་ཁྱོད་ལ་ཁོ་བོས་གསེར་ཊམ་སྟོང་ཚོ་གཅིག་དང་། གསེར་ཊམ་
སྟོང་ཚོ་གཅིག་རི་བའི་གོས། གསེར་ཊམ་སྟོང་ཚོ་གཅིག་རི་བའི་དྲེའུ་བཅས་སྦྱིན་ན་
ཁྱོད་ཀྱིས་ལེན་ནམ་ཞེས་དྲིས།
ཨ་ལེ་འུན་ཏིང་ན་རེ། བགྲེས་སོང་ཁྱོད་ཀྱིས་ཅིའི་ཕྱིར་བདག་ལ་རྒྱུ་དངོས་མང་
པོ་འདི་ལྟར་སྦྱིན་འདོད་པ་ཡིན།
བགྲེས་སོང་ན་རེ། ཁོ་བོ་དང་མཉམ་དུ་ཡོད་པའི་ན་གཞོན་འདི་བདག་གི་
གཅེན་པོའི་བུ་གཅིག་པོ་དེ་རེད། བདག་ལ་ཡང་འགབ་འཚར་བུ་མོ་གཅིག་ལས་
མེད་པ་དེའི་མིང་ལ་ཨ་ཏི་ཨད་ཟེར་ཞིང་། དེ་ནི་མཛེས་སྡུག་ལང་ཚོ་མཚར་བ་ཞིག་
མཆིས། ཕྱིས་མོ་དང་ན་གཞོན་འདི་གཉེན་བསྡེབས་ནས་བཟའ་ཚོར་གྱུར། ཁོ་ནི་
ཨ་ཏི་ཨད་ལ་བརྩེ་བ་ཆེ་ཡང་ཨ་ཏི་ཨད་ཀྱིས་ཁོ་ལ་མི་བརྩེ་བས། ཁོས་བཟའ་ཚོ་ཐ་
དད་བྱེད་རྒྱུའི་དམ་བཅའ་ཐེངས་གསུམ་བཞག་པས། ད་ཆ་ཁོང་གཉིས་པོ་ཐ་དད་
བྱས་ནས་བསྡད་ཡོད། དེ་རྗེས་ཉེ་དུ་སྤུན་མཆེད་རྣམས་ཀྱིས་བདག་ལ་ཁོང་གཉིས་
པོ་བཟའ་ཚོ་བསྐྱར་སྒྲིག་ཡོང་བའི་རེ་བ་ལན་བསྟུད་དུ་བྱས་མོད། འོན་ཀྱང་བཟའ་ཚོ་
བསྐྱར་སྒྲིག་བྱེད་པར་ཁྲིམས་སྲོལ་གྱི་འགྲོ་ལུགས་བརྒྱུད་དགོས་པ་ཡིན། དེར་བརྟེན་
དོན་མེད་ཀྱི་ལབ་གླེང་ཟློག་ཕྱིར་ཁོ་བོས་ཕྱི་མི་ཞིག་བཙལ་ནས་གཉེན་སྒྱུར་བྱེད་
བསམ་པ་ཡིན་ཁྱོད་ནི་ཕྱི་མི་ཡིན་པས་བདག་གི་འདོད་པ་དང་ཡོངས་སུ་མཐུན་ན།
བདག་གིས་བུ་མོ་གནས་སྐབས་ཁྱོད་ལ་སྟེར། ཕྱི་ཉིན་ཁྱོད་ཀྱིས་མོ་དང་ཐ་དད་བྱེད་
རྒྱུའི་གཏམ་ཡོངས་བསྒྲགས་བྱས་རྗེས་ད་གཟོད་ཁོང་གཉིས་པོ་བཟའ་ཚོ་བསྐྱར་སྒྲིག་
བྱེད་ཆོག་པ་ཡིན། འགྲོ་ལུགས་དེ་དག་བསྒྲུབས་རྗེས་ཁོ་བོས་བརྗོད་པའི་རྒྱུ་དངོས་
དེ་རྣམས་ཁྱོད་ལ་སྦྱིན་ཞེས་བརྗོད།
ཨ་ལེ་འུན་ཏིང་གིས་རྒད་པོ་དང་མཉམ་དུ་གོང་གསལ་འགྲོ་ལུགས་སྒྲུབ་པར་
ཁྲིམས་དཔོན་གྱི་སར་བསྐྱོད། ཁྲིམས་དཔོན་གྱིས་ཨ་ལེ་འུན་ཏིང་མཐོང་བ་ན་དབང་
མེད་དུ་གཅེས་པའི་བློ་ཤར་ནས་རྒད་པོར་ཁྱོད་གཉིས་དོན་ཅི་ཞིག་ཡོད་དམ་ཞེས་
དྲིས་པ་ན་རྒད་པོས། ཁོ་བོ་ནི་རང་གི་བུ་མོ་དང་ན་གཞོན་འདི་གཉིས་གཉེན་སྒྱུར་
བའི་འགྲོ་ལུགས་སྒྲུབ་ལ་ཡོང་བ་ཡིན་ན། སྐུ་ངོ་ཁྲིམས་དཔོན་ཆེན་པོས་གཉེན་ཡིག་
ཐོག་ནུ་རིན་གསེར་ཊམ་ཁྲི་ཚོ་གཅིག་འགོད་པར་ཞུ། ཕྱི་ཉིན་ཁོས་བཟའ་ཚོ་ཐ་དད་
བྱེད་རྒྱུའི་གཏམ་ཡོངས་བསྒྲགས་བྱས་རྗེས་བདག་གིས་ཁོང་ལ་གསེར་ཊམ་སྟོང་ཚོ་
གཅིག་དང༌། གསེར་ཊམ་སྟོང་ཚོ་གཅིག་རི་བའི་དྲེའུ། གསེར་ཊམ་སྟོང་ཚོ་གཅིག་
རི་བའི་གྱོན་པ་བཅས་སྦྱིན་རྒྱུ་ཡིན། གལ་ཏེ་ཁོས་བཟའ་ཚོ་ཐ་དད་མ་བྱས་ཚེ་ནུ་རིན་
གསེར་ཊམ་ཁྲི་ཚོ་གཅིག་སློག་དགོས་པ་ཡིན་ཞེས་བརྗོད།
ཁྲིམས་དཔོན་དེས་རྒད་པོའི་ངག་བཞིན་ཁོང་གཉིས་པོའི་གཉེན་སྒྲིག་གི་འགྲོ་
ལུགས་གང་དགོས་བསྒྲུབས་པ་དང་གཉེན་ཡིག་ཀྱང་བྲིས། རྒད་པོས་གཉེན་ཡིག་
བླངས་ཤིང༌་། ཨ་ལེ་འུན་ཏིང་ལ་གྱོན་པ་གསར་པ་གཡོགས་ནས་ཨ་ཏི་ཨད་ཀྱི་ཁྱིམ་
དུ་ཁྲིད་དེ་སྨྲས་པར། ཁོ་བོས་བུ་མོ་ཁྱོད་ཨ་ལེ་འུན་ཏིང་ཨི་པོ་ཟཱ་མོང་ཐེ་ཞེས་པའི་
མཛེས་ལྡན་ན་གཞོན་འདི་ལ་སྦྱིན་པ་ཡིན། ཁྱོད་ཀྱིས་ཁོ་ལ་བཀུར་སྟི་ཞབས་ཏོག་
གང་ལེགས་བྱེད་དགོས། འདི་ནི་ཁྱོད་གཉིས་ཀྱི་གཉེན་ཡིག་ཡིན་ཞེས་བརྗོད་ནས་
བུ་མོར་སྤྲད་དེ་རྟབ་རྟབ་པོར་སོང་།
ཨ་ལེ་འུན་ཏིང་དང་ཨ་ཏི་ཨད་ཁྱོ་ཤུག་ཟུང་དེ་ནུབ་གཅིག་བཀྲ་ཤིས་བག་ཁང་
ནང་འདོད་པའི་དགའ་སྟོན་ལ་ལོངས་སུ་སྤྱད། ཕྱི་ཉིན་ཞོགས་པ་ཨ་ལེ་འུན་ཏིང་
གིས་རང་གི་ཆུང་མར་སྐྱིད་པའི་འགོ་ཚུགས་མ་ཐག་བྲལ་དགོས་པ་འདི་སྐྱོ་བ་ཨང་
ཞེས་བརྗོད།
ཆུང་མ་ན་རེ། ཁྱོད་ཅི་ཟེར་བ་ཡིན།
ཨ་ལེ་འུན་ཏིང་ན་རེ། བདག་གི་བརྩེ་བའི་ཆུང་མ། ཡུད་ཙམ་སོང་བ་ན་ངེད་
གཉིས་བྲལ་དགོས་པ་རེད་ཅེས་བརྗོད།
ཆུང་མ་ན་རེ། ངེད་གཉིས་ཅིའི་ཕྱིར་བྲལ་དགོས་པ་ཡིན།
ཨ་ལེ་འུན་ཏིང་ན་རེ། ཁྱོད་ཀྱི་ཕས་གཉེན་ཡིག་ཐོག་བདག་གིས་ནུ་རིན་གསེར་
ཊམ་ཁྲི་ཚོ་གཅིག་སློག་དགོས་ལུགས་བཀོད་ཡོད་པས། གལ་ཏེ་བདག་གིས་ཁ་དན་
རྒྱབ་སྐྱུར་བྱས་ཚེ་ཁོ་པ་ཚོས་བདག་ཁྲིམས་དཔོན་སར་ཁྲིད་ནས་ནུ་རིན་སློག་དགོས་
པ་ཡིན། ད་ཆ་ཁོ་བོར་དངུལ་སྐར་ལི་ཙམ་མེད་ན་གསེར་ཊམ་ཁྲི་ཚོ་གཅིག་སྤྲོད་ག་
ལ་ཐུབ།
ཆུང་མ་ན་རེ། གཉེན་སྒྲིག་འདི་ཁྱོད་ཀྱི་འདོད་པ་ཇི་བཞིན་ཡིན་ནམ། ཡང་ན་
ཁོ་པ་ཚོས་ཁྱོད་ལ་བཙན་ཤེད་བྱས་པ་ཡིན།
ཨ་ལེ་འུན་ཏིང་ན་རེ། གཉེན་སྒྲིག་འདི་ཁོ་བོའི་འདོད་པ་ལྟར་བྱས་པ་ཡིན་མོད།
འོན་ཀྱང་བདག་ལ་ལག་འདོན་དངུལ་སྐར་ལི་ཙམ་མེད།
ཆུང་མ་ན་རེ། ཁྱོད་སྐྲག་མི་དགོས། ལས་འདི་སླ་ཡི། ཁོ་མོར་གསེར་ཊམ་བརྒྱ་
ཕྲག་གཅིག་ཡོད་པ་འདི་ཁྱོད་ཁུར་སོང༌། ཁོ་མོའི་ལག་ཏུ་དངུལ་ཡོད་ན་ཁྱོད་ལ་
ཇི་ཙམ་དགོས་པ་བདག་གིས་སྤྲོད། འོན་ཀྱང་བདག་གི་ཕ་དེ་རང་གི་དབོན་པོ་ལ་
གཅེས་པས། རྒྱུ་དངུལ་ཐམས་ཅད་ཁོའི་ཁྱིམ་དུ་བསྐྱལ་བ་མ་ཟད། ཁོ་མོའི་ལུས་ཀྱི་
རྒྱན་ཆ་རྣམས་ཀྱང་དབོན་ཁྱིམ་དུ་བསྐྱལ། ཁོ་པ་ཚོས་ཁྱོད་ཁྲིམས་དཔོན་གྱི་མདུན་
དུ་ཁྲིད་དེ་བཙན་ཤེད་ཀྱིས་ཁྱོད་ངེད་དང་ཐ་དད་བྱེད་དུ་བཅུག་ཚེ་ཁྱོད་ཀྱིས་ཁོ་པ་
ཚོར་ཁོ་བོ་གདང་ནུབ་གཉེན་སྒྲིག་བྱས་ཏེ་ཕྱི་ཉིན་ཆུང་མ་དང་ཐ་དད་བྱེད་དུ་འཇུག་
པ་འདི་གང་གི་ལུགས་ཡིན་ནམ།། ཞེས་དྲིས་རྗེས་ཁྱོད་ཀྱིས་ཁྲིམས་དཔོན་གྱི་ལག་ཏུ་
འོ་སྦྱར་ནས་ཁོ་ལ་ལེགས་གཟོའི་རྔན་པ་ཞིག་སྦྱིན་ལ་དེར་ཡོད་དཔང་མི་རྣམས་ལ
ཡང་གསེར་ཊམ་བཅུ་ཕྲག་རེ་སྦྱིན། དེ་ལྟར་བྱས་ཚེ་ཁོ་ཚོས་ཁྱོད་ལ་ཕན་པའི་སྐད་
ཆ་ཤོད་སྲིད། ཁོ་ཚོས་ཁྱོད་བཟའ་ཚོ་ཐ་དད་བྱེད་འདོད་མེད་ན། ཁོ་པ་ཚོའི་ལག་
ནས་གསེར་ཊམ་སྟོང་ཚོ་གཅིག་དང་། གསེར་ཊམ་སྟོང་གཅིག་རི་བའི་དྲེའུ་དང་གོས་
ལེན་པ་ཅི་ཡིན་ཞེས་དྲིས་ཚེ། དེའི་ལན་དུ་ཁྱོད་ཀྱིས་བདག་གི་ཆུང་མའི་སྐྲ་ལོའི་ཉག་
མ་རེ་ལའང་གསེར་ཊམ་སྟོང་རེ་རི་བ་ཡིན་ན། བདག་གིས་རྒྱུ་དངུལ་ལ་རྔམས་ནས་
རང་གི་ཆུང་མ་དང་ཐ་དད་བྱེད་དགོས་དོན་མེད་ཅེས་བརྗོད་དགོས་པ་དང་། ཡང་
ཁྲིམས་དཔོན་གྱིས་ཁྱོད་ལ་ནུ་རིན་གསེར་ཊམ་ཁྲི་ཚོ་གཅིག་སྐྱེལ་དགོས་ཞེས་བརྗོད་ཚེ།
ཁྱོད་ཀྱིས་ད་ལྟ་བདག་ལ་དངུལ་མང་པོ་འདི་འདྲ་ལག་འདོན་བྱེད་རྒྱུ་མེད་བརྗོད་ན།
ཁྲིམས་དཔོན་དང་དཔང་མི་ཚོས་ཁྱོད་ལ་དུང་སེམས་བཅངས་ནས་ནུ་རིན་དུས་
འགྱངས་གཏོང་སྲིད་ཅེས་བརྗོད།
ཨ་ལེ་འུན་ཏིང་ཁྱོ་ཤུག་ཟུང་དེས་ཕ་རོལ་ལ་ཁ་གཏད་འཇལ་ཐབས་འདོན་པའི་
ཚེ་ན། གློ་བུར་དུ་སྒོ་བརྡུང་བའི་སྒྲ་ཞིག་བྱུང་བ་ཁོས་སྒོ་ཕྱེ་ནས་ལྟ་བའི་ཚེ་ཁྲིམས་
དཔོན་གྱི་ཕོ་ཉ་ཞིག་འབྱོར་བ་དེས་སྨྲས་པར། ཁྱོད་ཀྱི་གྱོས་པོས་ཁྱོད་རང་ཁྲིམས་
སར་ཞུ་སྦྱོར་བྱས་སོང་བས་ཁྱོད་ཁྲིམས་ཁང་དུ་ཡོང་དགོས་པ་འདུག་ཅེས་བརྗོད། ཨ་
ལེ་འུན་ཏིང་གིས་ཕོ་ཉ་དེར་གསེར་ཊམ་ལྔ་བྱིན་ནས་སྨྲས་པར། ནུབ་མོ་གཉེན་སྒྲིག་
བྱས་ནས་ཕྱི་ཉིན་ཐ་དད་བྱེད་དགོས་པའི་སྲོལ་འདི་འདྲ་ཁྲིམས་ལུགས་གང་ནས་
བཤད་ཅེས་དྲིས་པས། ཕོ་ཉ་དེས་བདག་ཚོའི་ཡུལ་དུ་འདི་ལྟར་གཏན་ནས་ཆོག་པ་
མ་ཡིན། ཁྱོད་ཀྱིས་ཁྲིམས་ལུགས་མི་ཤེས་ན་བདག་གིས་ཁྱོད་ལ་དག་འབུད་བྱེད་ཆོག་
ཅེས་བརྗོད།
ཨ་ལེ་འུན་ཏིང་ཕོ་ཉ་དང་མཉམ་དུ་ཁྲིམས་ཁང་དུ་འབྱོར་བ་ན། ཁྲིམས་དཔོན་
གྱིས་སྨྲས་པར། ཁྱོད་ཆུང་མ་དང་ཐ་དད་མི་བྱེད་པར་རྒྱུ་དངོས་ལེན་པ་འདི་འདྲ་ཁ་
དན་རྒྱབ་བསྐྱུར་བྱེད་པ་ཅི་ཡིན། ཞེས་དྲིས་པ་ན་ཨ་ལེ་འུན་ཏིང་གིས་ཁྲིམས་དཔོན་
གྱི་འགྲམ་དུ་སོང་ནས་ཁོའི་ལག་ཏུ་འོ་སྦྱར་བ་དང་ཆབས་ཅིག་ཏུ་མངོན་ཆུང་གིས་
གསེར་ཊམ་བཅུ་ཕྲག་ལྔ་སྦྱིན་ནས་སྨྲས་པར། ཁྲིམས་དཔོན་ཆེན་མོ་མཁྱེན། བདག་
ནི་གདང་ནུབ་གཉེན་སྒྲིག་བྱས་ཏེ་དེ་རིང་ཆུང་མ་དང་ཐ་དད་བྱེད་དུ་འཇུག་པའི་
སྲོལ་འདི་ཁྲིམས་ལུགས་གང་ནས་བཤད་དམ་ཞེས་དྲིས།
ཁྲིམས་དཔོན་གྱིས་སྨྲས་པར། བདག་ཅག་མུ་སི་ལིམ་ཆོས་ལུགས་ཀྱི་ཁྲིམས་སྲོལ་གང་
དུའང་བཙན་གཤེད་ཀྱིས་བཟའ་ཚོ་ཐ་དད་བྱེད་དུ་འཇུག་མི་ཆོག་པ་ཡིན་ཞེས་བརྗོད།
ཁྲིམས་དཔོན་གྱི་གཏམ་དེ་ཐོས་པ་དང་གྱོས་པོས་ཨ་ལེ་འུན་ཏིང་ལ་སྨྲས་པར།
ཁྱོད་ཆུང་མ་དང་ཐ་དད་བྱེད་མ་འདོད་ན་ནུ་རིན་གསེར་ཊམ་ཁྲི་ཚོ་གཅིག་དགོས།
ཨ་ལེ་འུན་ཏིང་གིས་བདག་ལ་ཉིན་གསུམ་གྱི་དུས་འགྱངས་ཡོད་པ་ཞུ་ཞེས་བརྗོད།
ཁྲིམས་དཔོན་གྱིས་ཉིན་གསུམ་གྱི་དུས་འགྱངས་ཐུང་དྲགས་པ་ཡིན་པས་ཁྱོད་ལ་
དུས་འགྱངས་ཉིན་བཅུ་སྤྲོད་ཅེས་བརྗོད།
ཉིན་བཅུ་དུས་འགྱངས་གཏོང་རྒྱུའི་ཁྲིམས་དཔོན་གྱི་འཁྲུན་གཅོད་ལ་གཉིས་
མོས་བྱུང་ཞིང་། དེ་ཡང་ཉིན་བཅུ་སོང་མཚམས་ཨ་ལེ་འུན་ཏིང་གིས་ནུ་རིན་གསེར་
ཊམ་ཁྲི་ཚོ་གཅིག་སྤྲོད་རྒྱུ་དང༌། དེ་ལས་འགལ་ན་བཟའ་ཚོ་ཐ་དད་བྱེད་རྒྱུའི་འཁྲུན་
ཐག་བཅད། ཨ་ལེ་འུན་ཏིང་བློ་མོས་ཡི་རང་གི་ངང་ནས་ཁྱིམ་དུ་ལོག ལམ་བར་
དུ་ཁོས་ཤ་དང༌། འབྲས། དཀར་ཆུ་སོགས་ཉོས་ཏེ་ཁྱིམ་དུ་སླེབས་པ་དང་ཆུང་མར་
ཁྲིམས་ཐག་བཅད་ཚུལ་རྣམས་གླེང་བ་ན། ཨ་ཏི་ཨད་ཀྱིས་དབུགས་རིང་ཞིག་སྦྱིན་
ནས་སྨྲས་པར། ཞག་གཅིག་གི་རིང་ལ་གནས་ཚུལ་ཡ་མཚན་ཅན་འདི་ལྟར་བྱུང་ན།
སླད་ཕྱིན་གནས་ཚུལ་ཇི་འདྲ་ཡོང་བ་ཅི་ལ་དཔོག་ཐུབ། སླད་སྡུག་བསྔལ་བར་ཆད་
ཇི་ལྟར་བྱུང་ཡང་ངེད་ཚོ་ཚང་མས་བཟོད་པར་བྱེད་དགོས། ཅི་ཕྱིར་ཞེ་ན། ཡ་མཚན་
ཅན་གྱི་བྱ་བ་ནི་ཉིན་མཚན་གང་དུ་ཡང་ཡོང་སྲིད། ཞེས་བརྗོད་མཚམས་སྙིང་སྟོབས་
བསྐྱེད་ནས་ཨ་ལེ་འུན་ཏིང་གིས་ཉོས་པའི་ཚལ་རིགས་རྣམས་ཀྱིས་ཟས་བཅོས་རྗེས་
ཁྱོ་ཤུག་ཟུང་དེས་དགའ་དགའ་སྤྲོ་སྤྲོའི་ངང་བཟའ་བཏུང་ཚིམས་པར་སྤྱད་མཚམས་
མུན་ཡང་རུབ། སྐབས་དེར་ཁྱོ་ཤུག་ཟུང་དེའི་ཡིད་ལ་སྤྲོ་བ་ཚད་མེད་འཕེལ་ཞིང་།
མི་འདོད་ཡིད་ལ་གནག་པའི་སྡུག་བསྔལ་ཐམས་ཅད་ནམ་མཁའི་འཇའ་ལྟར་ཡལ་
བ་ན། ཨ་ལེ་འུན་ཏིང་གིས་རང་གི་ཆུང་མ་ཨ་ཏི་ཨད་ལ་དགའ་བའི་གླུ་ཞིག་ལེན་
དགོས་བརྗོད་པ་དང༌། དེ་མར་མོས་ཕང་འགྲོ་བླངས་ནས་རོལ་ཆ་འཁྲོལ་བཞིན་དུ་
སེམས་མེད་བེམ་པོ་ཡིན་ཡང་ཡིད་ཀྱི་དང་བ་གཏོད་པའི་གླུ་གཞས་སྙན་འཇེབས་
ལྡན་པ་ཞིག་བླངས་ནས་ཁྱོ་ཤུག་ཟུང་དེ་དགའ་བ་འབུམ་གྱིས་མྱོས་པའི་སྐབས་དེར་
གློ་བུར་དུ་སྒོ་བརྡུང་བའི་སྒྲ་ཞིག་བྱུང་བ་ན། ཨ་ཏི་ཨད་ཀྱིས་ཨ་ལེ་འུན་ཏིང་ལ་སྨྲས་
པར། སུ་ཡིན་ནམ། ཁྱོད་ལྟ་བར་སོང་ཞེས་བརྗོད།
ཨ་ལེ་འུན་ཏིང་སོང་ནས་སྒོ་ཕྱེ་བའི་ཚེ་སྒོ་ཁར་རྣལ་འབྱོར་བ་བཞི་ཡོད་པ་
མཐོང་བས། ཁོས་ཁྱོད་རྣམས་ཅི་བྱེད་མཁན་ཡིན་ཞེས་དྲིས།
མི་དེ་རྣམས་ཀྱིས་ང་ཅག་ནི་ཡུལ་གཞན་ནས་ཡོང་བའི་རྣལ་འབྱོར་བ་ཡིན། ང་
ཅག་སྙན་ངག་དང་རོལ་དབྱངས་ལ་དགའ་བས། དོ་ནུབ་ཁྱེད་ཀྱི་ཁྱིམ་དུ་ཅི་ནས་ཀྱང་
གནས་ཚང་གཡར་བར་ཞུ།
ཕྱི་ཉིན་སྔ་ཞོགས་ནས་ཐོན་འགྲོ།། ངེད་རྣམས་གླུ་གར་རོལ་དབྱངས་ལ་དགའ་
ཞིང་། སྙན་ཚིག་ཀྱང་མང་པོ་འབྲི་ཤེས་པ་ཡིན། དོ་ནུབ་འདི་གར་ཞག་མལ་དུ་ཉར་
བར་ཞུ། ཨཱ་ལཱས་ཁྱེད་ལ་དངོས་གྲུབ་བསྩལ་ཡོང་ཞེས་བརྗོད།
ཨ་ལེ་འུན་ཏིང་གིས་དོན་དེ་ཁོ་བོས་ཆུང་མར་མོལ་ནས་ཐག་གཅོད། ཅེས་
བརྗོད་ནས་ཁྱིམ་སྦུག་ཏུ་སོང་སྟེ་ཆུང་མར་གནས་ཚུལ་བརྗོད་པས། ཨ་ཏི་ཨད་ཀྱིས་
ཁྱོད་ཀྱིས་སྒོ་ཕྱེ་ནས་ཁོང་རྣམས་ཁྱིམ་ནང་དུ་ཁྲིད་ཤོག ཅེས་བརྗོད་པ་དང་ཨ་ལེ་
འུན་ཏིང་གིས་སྒོ་ཕྱེ་ནས་མི་དེ་རྣམས་ཁྱིམ་དུ་གདན་དྲངས་ནས་བཟའ་བཏུང་གི་
སྣེ་ལེན་རྒྱས་པར་བྱས། འོན་ཀྱང་མི་དེ་རྣམས་ཀྱིས་བཟའ་བཏུང་ལ་མི་སྤྱོད་པར་སྐུ་
ཞབས་མཁྱེན། ངེད་རྣམས་ཀྱི་ཟས་ནི་གཙོ་བོ་ཨཱ་ལཱར་གསོལ་བ་འདེབས་རྒྱུ་དང་རོལ་
དབྱངས་ཉན་རྒྱུ་ལས་ལྟོ་གྲོད་པ་གང་གི་དོན་དུ་འདིར་ཡོང་བ་མ་ཡིན། ད་གིན་ངེད་
ཚོས་ཁྱེད་ཀྱི་གཟིམ་ཤག་ནས་སྙན་འཇེབས་ཡི་དགར་འཕྲོད་པའི་རོལ་དབྱངས་ཐོས་
བྱུང་ཡང་ང་ཅག་སླེབས་པ་དང་རོལ་དབྱངས་ཀྱང་བར་ཆད་སོང་བ་ཅི་ཡིན། རོལ་
དབྱངས་འཁྲོལ་མཁན་དེ་གཟིམ་ཤག་གི་ཁོལ་མོ་ཡིན་ནམ་ཡང་ན་ཁྱོད་ཀྱི་སྲས་མོ་
ཡིན་ཞེས་དྲིས།
ཨ་ལེ་འུན་ཏིང་ན་རེ། རོལ་མོ་འཁྲོལ་མཁན་ནི་བདག་གི་ཆུང་མ་ཡིན་ཞེས་
བརྗོད་མུར་མི་དེ་རྣམས་ལ་རང་གི་ལོ་རྒྱུས་དང་སྔ་ཕྱིའི་ཡོང་རྐྱེན་རྣམས་ཞིབ་པར་
གླེང་རྗེས་གྱོས་པོས་ཉིན་བཅུའི་དུས་བཅད་ནང་བདག་གིས་ཁོ་ལ་ནུ་རིན་གསེར་ཊམ་
ཁྲི་ཚོ་གཅིག་ལག་སྤྲོད་མ་ཐུབ་ན་བདག་གིས་ཆུང་མ་དང་ཐ་དད་བྱེད་རྒྱུའི་གཏམ་
ཡོངས་བསྒྲགས་བྱེད་དགོས་པའི་བཙན་བཀའ་བཏང་ལུགས་རྣམས་བརྗོད།
རྣལ་འབྱོར་པ་ན་རེ། ཁྱོད་བློ་གཡེང་བྱེད་མི་དགོས། བདག་ནི་དགེ་མཆོད་
ཁང་གི་འགོ་པ་ཡིན། བདག་གི་མཆོད་ཁང་དུ་རྣལ་འབྱོར་པ་བཅུ་ཕྲག་བཞི་ཙམ་
ཡོད། ཁོ་བོས་དེ་རྣམས་ལ་གསེར་ཊམ་ཁྲི་ཕྲག་གཅིག་དགེ་སྐུལ་སློང་མོ་ཞུས་ནས་
ཁྱོད་ཀྱི་ནུ་རིན་དུ་སྤྲོད། ད་ནི་ཁྱོད་ཀྱི་ཆུང་མ་རོལ་དབྱངས་འཁྲོལ་དུ་བཅུག་ནས་
ངེད་རྣམས་ཀྱི་རྣ་བར་བདུད་རྩི་སྟེར། ཅིའི་ཕྱིར་ཞེ་ན། རོལ་དབྱངས་ཞེས་པ་དེ་ནི་
ལ་ལས་ཉན་ན་ལྟོགས་པར་བཟའ་བཏུང་འབྱོར་བ་ལྟ་བུ་དང་། ལ་ལས་ཉན་ན་ནད་
པས་སྨན་མཆོག་བསྟེན་པ་ལྟ་བུ། ལ་ལས་ཉན་ན་མྱོས་བྱེད་བདུད་རྩི་སྤྱད་པ་ལྟ་བུའི་
ཕན་ཡོན་ཤིན་ཏུ་ཆེ་ཞེས་བརྗོད།
ཨ་ལེ་འུན་ཏིང་གི་ཁྱིམ་དུ་ཡོང་བའི་རྣལ་འབྱོར་པ་ཡིན་ཁུལ་གྱི་མ་བོས་མགྲོན་
པོ་བཞི་པོ་དེ་ནི་ཧཱ་ལི་ཧྥ་ཧ་རུ་ནཱ་ལཱ་ཧྲེ་དྷ་དང༌། སྲིད་བློན་ཀྲང་ཨར་ཕན། བློན་པོ་
ཨི་སུ་ནུ་ཝ་ཧྲེ། གཤན་པ་མཱ་ཧྲེ་ལུན་བཅས་ཀྱིས་བརྫུས་པ་ཡིན། དེ་ཉིན་ཧཱ་ལི་ཧྥ་
ཐུགས་མི་སྤྲོ་བས་སྲིད་བློན་ཀྲང་ཨར་ཕན་ལ་ཁོ་བོ་ཁམས་ཉོག་པས། ང་ཅག་གྲོང་
ཁྱེར་དུ་ཡིད་སེང་ལ་འགྲོའོ་ཞེས་གསུངས་ནས་ཁོང་བཞི་པོ་རྣལ་འབྱོར་པའི་ཆས་སུ་
བཞུགས་ཏེ་གྲོང་ཁྱེར་དུ་ཕེབས། ཁོང་རྣམས་ཨ་ལེ་འུན་ཏིང་གི་ཁྱིམ་གྱི་སྒོ་རྩར་འབྱོར་
སྐབས་རོལ་དབྱངས་འཁྲོལ་བའི་སྒྲ་ཐོས་པ་དང་སྤྲོ་བ་འཕེལ་བས་སྦུག་ཏུ་ཉན་པར་
འགྲོ་འདོད་ཀྱིས་སྒོ་བརྡུངས་ནས་ཞག་མལ་དུ་སྡོད་རྒྱུ་ཡིན་ཚུལ་བརྗོད།
ཁོང་རྣམས་ཨ་ལེ་འུན་ཏིང་གི་ཁྱིམ་དུ་རོལ་དབྱངས་ཉན་པ་དང་ཕན་ཚུན་གླེང་
མོལ་བྱས་ནས་ཐམས་ཅད་དགའ་སྤྲོ་འཁོལ་བའི་ངང་མཚན་མོའི་དུས་བདའ་བར་
བྱས། ཐོ་རེངས་མཚམས་སུ་ཧཱ་ལི་ཧྥས་གསེར་ཊམ་བརྒྱ་ཕྲག་གཅིག་གསང་སྟབས་
ཀྱིས་ས་གདན་འོག་ཏུ་བཅུག་ནས་ཨ་ལེ་འུན་ཏིང་ལ་སེམས་གསོ་ལེགས་པར་བྱས་
རྗེས་ཕོ་བྲང་དུ་ལོག ཁོང་རྣམས་ལོག་རྗེས་ཨ་ཏི་ཨད་ཀྱིས་གད་བདར་བྱེད་སྐབས་
ས་གདན་འོག་གི་གསེར་ཊམ་རྣམས་རྙེད། མོས་དེ་རྣམས་ཡར་བསྒྲུགས་ནས་ཨ་ལེ་
འུན་ཏིང་ལ་སྤྲད་དེ་སྨྲས་པར། གསེར་ཊམ་བརྒྱ་ཕྲག་གཅིག་འདི་ཁོ་མོར་ས་གདན་
འོག་ནས་རྙེད། འདི་ནི་རྣལ་འབྱོར་བ་བཞི་པོ་དེས་འགྲོ་ཁར་ངེད་གཉིས་པོས་མི་ཚོར་
བར་བཞག་པར་ངེས་སོ་ཞེས་བརྗོད།
ཨ་ལེ་འུན་ཏིང་ཁྲོམ་ལ་སོང་སྟེ་འབྲས་དང་། ཤ་དང་། དཀར་ཆུ་དང་། ཚལ་
རིགས་ལ་སོགས་པའི་ཟས་སྣ་འདྲ་མིན་རིགས་ཉོས་ནས་ཁྱིམ་དུ་ལོག་རྗེས་ཨ་ཏི་ཨད་
ཀྱིས་ཞིམ་པོའི་ཟས་བཅོས་ཏེ་ཁྱོ་ཤུག་ཟུང་དེ་གནས་ལ་འཁོད་ནས་བཟའ་བཏུང་ལ་
ལོངས་སུ་སྤྱད། མུན་རུབ་པ་དང་སྣང་གསལ་སྒྲོན་མེ་སྤར་ཏེ་ཕན་ཚུན་བརྩེ་བའི་
སྙིང་གཏམ་བཤད་ནས་བསྡད།ད། ཨ་ལེ་འུན་ཏིང་ནི་ནུ་རིན་མ་འཕྲོད་པའི་སེམས་
ནད་ཀྱིས་ཤུགས་རིང་ནར་ནར་དུ་འབྱིན་བཞིན་སྨྲས་པར། རྣལ་འབྱོར་པ་དེ་དག་
གིས་བདག་ལ་གསེར་ཊམ་ཁྲི་ཚོ་གཅིག་སྦྱིན་རྒྱུའི་ཁས་བླངས་པ་ད་དུང་སྐྱེལ་བར་
མི་ཡོང་བ་ཅི་ཡིན། ལར་ཁོ་པ་ཚོ་ཡང་དབུལ་ཞིང་ཕོངས་པ་ཞིག་འདྲ་ཞེས་གཏམ་
མཇུག་འགྲིལ་མ་ཐག་རྣལ་འབྱོར་པ་དེ་རྣམས་སྒོ་རྩར་འབྱོར་ནས་ཁྱིམ་སྒོ་བརྡུངས།
སྒོ་རྡུང་བའི་སྒྲ་ཐོས་མ་ཐག་ཨ་ཏི་ཨད་ཀྱིས་ཁོ་ཚོ་སླེབས་པ་འདྲ། ཁྱོད་སྒོ་ཕྱེ་བར་
སོང་ཞེས་བརྗོད་པ་དང་དེ་མར་ཨ་ལེ་འུན་ཏིང་སྒོ་ཕྱེ་བར་སོང་སྟེ་ཁོང་རྣམས་ནང་
དུ་གདན་དྲངས་ནས་སྨྲས་པར། ཁྱོད་ཅག་གིས་བདག་ལ་གསེར་ཊམ་ཁྲི་ཕྲག་གཅིག་
དགེ་སྐུལ་སློང་མོ་བྱེད་རྒྱུའི་ཁས་བླངས་པ་ཁུར་ཡོད་དམ་ཞེས་དྲིས།
རྣལ་འབྱོར་པས་བྱ་བ་དེ་སྒྲུབ་སླ་བ་མ་ཡིན། འོན་ཀྱང་སྐྲག་དགོས་དོན་མེད།
གལ་ཏེ་ཨཱ་ལཱའི་ཐུགས་རྗེས་གཟིགས་ཚེ་ཕྱི་ཉིན་བདག་ཚོས་ཁྱེད་ལ་རྡོ་བ་གསེར་འགྱུར་
གྱི་དངོས་གྲུབ་སྩོལ། ད་ནི་ཁྱོད་ཀྱི་ཆུང་མས་བདག་ཚོར་སྙན་པའི་གླུ་ཞིག་བླངས་ནས་
ཡིད་སྤྲོ་བར་གྱིས། ངེད་ཅག་རྣམས་ཁྱོད་ཀྱི་ཆུང་མའི་གླུ་དབྱངས་ཉན་རྒྱུར་ཤིན་ཏུ་
དགའ་བ་ཡིན་ཞེས་བརྗོད།
ཨ་ཏི་ཨད་ཀྱིས་རྣལ་འབྱོར་པ་རྣམས་ཀྱི་རེ་བ་བཞིན་ཤེས་མེད་བེམ་པོ་ཡིན་ཡང་
ཡིད་ཀྱི་དང་བ་གཏོད་པའི་དབྱངས་སྙན་དྲི་ཟའི་གདངས་ལ་འཁུ་བའི་མགྲིན་གླུ་སྙན་
པོ་ལན་འགའ་བླངས་པ་ན། དེར་འཁོད་མི་རྣམས་ཀྱང་ཏོག་ཏོག་ཀན་སྒྲ་སྒྲོག་བཞིན་
བསྔགས་བརྗོད་ཀྱི་མེ་ཏོག་སྟོར་ནས་ཐམས་ཅད་དགའ་བས་མྱོས་ཏེ་རང་ཉིད་གནས་
གང་དུ་ཡོད་པའང་ཆ་མི་འཚལ་བ་ལྟ་བུར་གྱུར། དེ་ནུབ་ཁོ་པ་ཚོས་མཚན་ཐོག་ཐག་
སྙན་པའི་གླུ་ཉན་ཞིང་དགའ་བའི་གཏམ་བརྗོད་ནས་དུས་བདའ་བར་བྱས། དེ་ནས་
ནམ་གསལ་ཁར་ཧཱ་ལི་ཧྥས་སླར་ཡང་གསེར་ཊམ་བརྒྱ་ཕྲག་གཅིག་གསང་སྟབས་ཀྱིས་
ས་གདན་འོག་ཏུ་སྦས་རྗེས་ཨ་ལེ་འུན་ཏིང་ལ་སེམས་གསོ་བྱས་ནས་ཕོ་བྲང་དུ་ལོག
དེ་ལྟར་ཧཱ་ལི་ཧྥ་དང༌། སྲིད་བློན། བློན་པོ། གཤན་པ་བཅས་རྣལ་འབྱོར་པར་
བརྫུས་ཏེ་ཨ་ལེ་འུན་ཏིང་གི་ཁྱིམ་དུ་བསྟུད་མར་ཞག་དགུ་བསྐྱོད་པ་ན། ནུབ་རེ་
བཞིན་རོལ་དབྱངས་ཉན་པ་དང༌། གཏམ་གླེང་བྱེད་པ། འགྲོ་ཁར་ས་གདན་འོག་ཏུ་
གསེར་ཊམ་བརྒྱ་ཕྲག་གཅིག་རེ་འཇོག་པ་བཅས་བྱས་ཏེ་ཞག་བཅུ་པའི་ནུབ་མོར་འགྲོ་
མཚམས་བཅད། ཅིའི་ཕྱིར་ཞེ་ན། ཧཱ་ལི་ཧྥས་ཨ་ལེ་འུན་ཏིང་གི་གནས་ཚུལ་རྣམས་
རྟོགས་རྗེས་སྙིང་རྗེས་མི་བཟོད་པར་ཁོ་ལ་རོགས་རམ་བྱེད་བསམས་ནས་ཡུལ་དེའི་
གྲགས་ཆེ་བའི་ཚོང་པ་ཞིག་ཕོ་བྲང་དུ་བོས་ཏེ་སྨྲས་པར། ཁྱོད་ཀྱིས་ཁལ་རྒྱབ་རེར་
གསེར་ཊམ་སྟོང་རེ་རི་བའི་ཨེ་ཅིབ་ཀྱི་དཪ་ཪས་ཁལ་རྒྱབ་ལྔ་བཅུ་འགེལ་ཁལ་དང་
བཅས་པ་གྲ་སྒྲིག་ཐོག གོང་ཚད་རྣམས་དོ་པོ་རེ་རེའི་ཐོག་གསལ་བར་འགོད་དགོས་
པ་དང་ཆབས་ཅིག་ཨེ་སེ་ཨོ་པི་ཡའི་མི་ཁོངས་ཡིན་པའི་གཡོག་གཅིག་བཙལ་ནས་དེ་
དག་ཕོ་བྲང་དུ་སྐྱེལ་དགོས་ཞེས་བཀའ་ཕབ།
ཚོང་པ་དེས་རྒྱལ་པོའི་བཀའ་བཞིན་ཁལ་མ་དང༌། རས་ཆ། འཁོར་གཡོག་དང་
བཅས་པ་མགྱོགས་མྱུར་གྲ་སྒྲིག་གིས་ཕོ་བྲང་དུ་བསྐྱལ། རྒྱལ་པོར་དགོས་པའི་དངོས་
པོ་དང་། འགེལ་ཁལ། འཁོར་གཡོག་བཅས་བྱུང་བས་ཐུགས་ཡིད་ཚིམས། རྒྱལ་པོས་
ཨེ་སེ་ཨོ་པི་ཡའི་མི་ཁོངས་ཡིན་པའི་འཁོར་གཡོག་དེར་གསེར་གྱི་ཁྲུས་བུམ་ཞིག་དང་།
གསེར་གྱི་ཁྲུས་གཞོང་ཞིག ད་དུང་ཨ་ལེ་འུན་ཏིང་གི་ཕ་ཧྲེ་མུ་སུ་ཏིང་གི་ངག་བརྗོད་
ལྟར་བྲིས་པའི་ཕྲིན་ཡིག་གཅིག་བཅས་བསྐུར་ཏེ་ཁྱོད་ཀྱིས་ཕྲིན་ཡིག་དང་དངོས་ཟོག་
འདི་དག་ཚོང་རིགས་གཙོ་འཛིན་གྱི་སྡོད་ཁང་འགྲམ་དུ་ཡོད་པའི་ཨ་ལེ་འུན་ཏིང་ལ་
སྐྱེལ་བར་སོང་། ཁྱོད་ས་དེར་སླེབས་པ་དང་དེ་རྒྱུད་ཀྱི་མི་རྣམས་ལ་གཏམ་དྲིས་ཚེ་
ཁོའི་སྡོད་ཁང་ཤེས་ཐུབ་ཅེས་བརྗོད། འཁོར་གཡོག་དེས་ཧཱ་ལི་ཧྥའི་བཀའ་བཞིན་
ཁལ་མ་དེད་ནས་གཟབ་གཟེངས་ལྡན་པའི་ངང་ཨ་ལེ་འུན་ཏིང་གི་ཁྱིམ་དུ་བསྐྱོད།
ཨ་ལེ་འུན་ཏིང་ནི་ནུ་རིན་སྤྲོད་རྒྱུའི་ཉིན་བཅུའི་དུས་བཅད་ཟིན་གཤིས། །ད་ནི་
ནུ་རིན་སྤྲོད་པའམ་ཡང་ན་ཆུང་མ་དང་ཐ་དད་བྱེད་རྒྱུའི་དུས་ལ་སླེབས་པ་ན། ཨ་ཏི་
ཨད་ཀྱི་སྔར་གྱི་བཟའ་ཟླ་དེ་རེ་བའི་འདུན་པ་ཆེས་ཆེར་རྒྱས་ཏེ་མོའི་ཕ་འཚོལ་དུ་སོང་
ནས་སྨྲས་པར། ཁུ་བོ་མཁྱེན། ངེད་གཉིས་ཨ་ལེ་འུན་ཏིང་སར་ཁོ་ལ་བཟའ་ཚོ་ཐ་
དད་བྱེད་རྒྱུའི་གཏམ་མྱུར་བར་སྒྲོག་དགོས་པའི་སྐུལ་མ་གཏོང་བར་འགྲོ་དགོས་ཞེས་
བརྗོད་པ་དང་། ཁུ་དབོན་གཉིས་སྤྲོ་བ་འཕེལ་བཞིན་ཨ་ལེ་འུན་ཏིང་སར་བསྐྱོད།
ཁོང་གཉིས་པོ་ཨ་ལེ་འུན་ཏིང་ཁྱིམ་གྱི་སྒོ་རྩར་སླེབས་དུས་དེ་གར་རྒྱབ་ཆ་རང་སྒྲིག་
གི་དྲེལ་ལག་ལྔ་དང་དྲེལ་པ་གཅིག་ཡོད་པ་མཐོང་བ་ན་ཡ་མཚན་ཆེན་པོས་དངོས་
ཟོག་འདི་དག་སུ་ཞིག་གི་ཡིན་ནམ་ཞེས་དྲིས།
འདི་ནི་བདག་གི་སྦྱིན་བདག་ཨ་ལེ་འུན་ཏིང་ཨི་པི་ཟཱ་མོང་ཐེའི་དངོས་ཟོག་རེད།
ཁོང་གི་ཕས་སྔར་རང་གི་བུ་ཨ་ལེ་འུན་ཏིང་ལ་ཚོང་ཟོག་བསྐུར་ནས་ཡུལ་སྦག་ཏཱར་
ཚོང་ལ་བཏང་བ་ལམ་བར་དུ་རྐུན་ཇག་གིས་མ་ལུས་པ་བཅོམ། གནས་ཚུལ་ཨེ་ཅིབ་
ཡུལ་དུ་འབྱོར་བ་ན་ཁོང་གི་ཕས་བདག་ལ་དར་རས་བཀལ་བའི་དྲེལ་ལག་ལྔ་དང༌།
དངུལ་སྨར་གསེར་ཊམ་ཁྲི་ཕྲག་ལྔ། གསེར་གྱི་ཁྲུས་བུམ་དང་ཁྲུས་གཞོང་རེ་བཅས་
བསྐུར་ཏེ་གུན་གསབ་པར་བཏང་བྱུང་ཞེས་བརྗོད།
གྱོས་པོ་ན་རེ། ཁོ་ནི་བདག་གི་བུ་མོའི་མག་པ་ཡིན་པས། ཁོ་བོས་ཁྱོད་ཁྱིམ་དུ་
ཁྲིད་ཆོག་ཅེས་བརྗོད།
ཨ་ལེ་འུན་ཏིང་ནི་ནུ་རིན་སྤྲོད་མི་ཐུབ་པའི་སྡུག་བསྔལ་གྱིས་ཁྱིམ་དུ་ཚུགས་མི་
ཐུབ་པའི་སྐབས་དེར་ཕྱི་རོལ་ནས་སྒོ་རྡུང་བའི་སྒྲ་ཞིག་བྱུང་བ་ན། ཨ་ལེ་འུན་ཏིང་
གིས་དབུགས་རིང་འབྱིན་བཞིན་དུ་སྨྲས་པར། བདག་གི་བརྩེ་བའི་ཆུང་མ། ད་ནི་ཁྱོད་
ཀྱི་ཕས་ཁྲིམས་དཔོན་ནམ་སྤྱི་ཁྱབ་ཀྱི་ས་ནས་བཏང་བའི་བདག་ལ་དྲི་རྩད་བྱེད་མི་སླེབས་
པ་འདྲ། ཞེས་བརྗོད་པས་ཆུང་མས་དོན་ཅི་ཡིན་ཁྱོད་ལྟ་བར་སོང་ཞེས་བརྗོད།
ཨ་ལེ་འུན་ཏིང་གིས་སྒོ་ཕྱེ་ནས་ལྟ་བའི་ཚེ་རང་གི་ཆུང་མ་ཨ་ཏི་ཨད་ཀྱི་ཕ་སྟེ།
ཚོང་རིགས་ཀྱི་གཙོ་འཛིན་དང་དྲེའུ་བཞོན་པའི་འཁོར་གཡོག་སྟོབས་དང་ལྡན་པ་
ཞིག་སྒོ་རྩར་སླེབས་ཡོད་པ་རིག ཁོས་ཁྱོད་ཚོར་ལས་དོན་ཅི་ཡོད་ཅེས་དྲིས་པ་ན།
གཡོག་དེས་དྲེའུ་ལས་བབས་ཏེ་ཨ་ལེ་འུན་ཏིང་གི་ལག་ཏུ་འོ་སྦྱར་ནས་སྨྲས་པར།
བདག་ནི་ཨེ་ཅིབ་ཡུལ་གྱི་ཚོང་རིགས་ཀྱི་གཙོ་འཛིན་ཧྲེ་མུ་སུ་ཏིང་གི་བྲན་འཁོར་ཡིན།
བདག་གི་སྦྱིན་བདག་གིས་དངོས་ཟོག་འདི་དག་ཁྱེད་ལ་སྐྱེལ་བར་བཏང་བྱུང་ཞེས་
བརྗོད་མུར་ཕྲིན་ཡིག་ཨ་ལེ་འུན་ཏིང་ལ་སྤྲད། ཨ་ལེ་འུན་ཏིང་གིས་ཕྲིན་ཡིག་བླངས་
ནས་ལྟ་བའི་ཚེ་ཕྲིན་ཡིག་ནང་འདི་ལྟར་གསལ་བ་སྟེ།
བརྩེ་བའི་བུ་ཨ་ལེ་འུན་ཏིང༌།
ཁྱོད་ཅག་ལམ་བར་དུ་རྐུན་ཇག་ཕྲད་ནས་མི་བསད་རྒྱུ་ཕྲོགས་ཡོ་ལང་བྱུང་བའི་གནས་
ཚུལ་ངན་པ་ཐོས་པས་ཟས་བཅུད་ཉལ་གཉིད་བྲལ། འོན་ཏེ་བུ་ཁྱོད་ལུས་སྲོག་ལ་ཉེ་ཞོ་མེད་
པ་ཅི་བདེར་ཡོད་པ་ཆགས་ཆེ་གོད་འབྲིང་གི་དཔེ་ཟླར་སོང་གཤིས། ད་ཐེངས་ཇག་ལག་ཏུ་
ཤོར་བའི་མི་རྒྱུ་དངོས་ཟོག་ཐམས་ཅད་ཁྱོད་ཀྱི་ཚེ་སྲོག་བླ་རིན་ཙམ་དུ་ཟད་ན། ཡིད་འཕྲེང་
བློ་གཡེང་མེད་པ་གྱིས།
ད་ལམ་གཡོག་ཟཱ་ལུ་མུའི་གདོང་ཚོང་རྩར་ཨེ་ཅིབ་ཀྱི་དར་རས་དྲེལ་ལག་ལྔ་དང་།
གྱོན་པ་སྣ་ཚོགས། གསེར་བུམ་གསེར་གཞོང་རེ་བཅས་སྦག་ཏཱར་མངག་རྫོང་སོང་བ་རྩིས་
ལེན་གྱིས་མུ་མཐུད་ཚོང་གི་འདུ་འགོད་ལ་གཞོལ་ནས་ཚོང་སྒོ་དར་རྒྱས་ཡོང་བའི་རེ་བ་བྱེད
གོ་ཐོས་ལྟར་ན། བུ་ཁྱོད་སྲས་མོ་ཨ་ཏི་ཨད་ཀྱི་གཉེན་སྒྱུར་ཟླ་བོར་ཉར་འཇོག་གིས་ནུ་
རིན་གསེར་ཊམ་ཁྲི་ཕྲག་ལྔ་དགོས་ཚུལ་བརྗོད་ལུགས་འདུག་ན། གཡོག་འདི་པའི་གདོང་ལག་
དངུལ་ཕྲན་བུ་ངེས་བསྐུར་སོང་བས་རྩིས་ལེན་གྱིས། ཁྱིམ་འཛིན་སྐྱེད་མ་སོགས་བདེ་གནས་
ལ་བློ་གཡེང་མི་དགོས།
འཕྲིན་ཡིག་བཀླགས་རྗེས་ཨ་ལེ་འུན་ཏིང་གིས་དངོས་ཟོག་རྣམས་རྩིས་ལེན་གྱིས་
གྱོས་པོར་སྨྲས་པར། བགྲེས་སོང་མཁྱེན། གསེར་ཊམ་ཁྲི་ཕྲག་ལྔ་པོ་དེ་ནུ་རིན་ཡིན་
པས་ཁྱེད་ཀྱིས་བཞེས། དར་རས་ཁལ་དོ་བཅུ་ཕྲག་ལྔ་པོ་དེ་ཡང་ཁྱེད་ཀྱིས་བཞེས་
ནས་ཚོང་བར་མཛོད། ཁེ་བཟང་ཇི་བྱུང་ཁྱོད་ལ་འབུལ། ཁོ་བོར་མ་གནས་ཙམ་ཞིག་
ཕྱིར་སློག་གནང་ན་འགྲིག་ཅེས་བརྗོད།
གྱོས་པོ་ན་རེ། དཀོན་མཆོག་ཚད་བཙུགས། བདག་ནི་དངུལ་སྐར་ལི་ཙམ་ཡང་
ལེན་པར་མི་འདོད། ནུ་རིན་དེ་ཇི་ལྟར་སྤྱོད་མིན་ཁྱོད་དང་ཁྱོད་ཀྱི་ཆུང་མ་ཨ་ཏི་ཨད་
གྲོས་ནས་ཐག་གཅོད།
དེ་ནས་ཨ་ལེ་འུན་ཏིང་དང་གྱོས་པོའི་ངག་བཀོད་བཞིན་དངོས་ཟོག་རྣམས་
དོད་ཁང་དུ་ལེགས་པར་བཅུག་རྗེས་ཁོང་རྣམས་རང་གནས་ལ་འཁོད་ནས་ངལ་
གསོ་བར་བྱེད་པའི་ཚེ་ཨ་ཏི་ཨད་ཀྱིས་རང་གི་ཕ་ལ་དངོས་ཟོག་འདི་རྣམས་གང་ནས་
འབྱོར་བ་ཡིན་ནམ་ཞེས་གསུངས།
མོའི་ཕ་དེས་དངོས་ཟོག་འདི་རྣམས་ནི་ཁྱོད་ཀྱི་བཟའ་ཟླ་ཨ་ལེ་འུན་ཏིང་གི་ཕས་
ཨེ་ཅིབ་ཀྱི་ཡུལ་ནས་ཁོང་ལ་བསྐུར་བའི་ཚོང་རྩ་རེད། ད་དུང་དངུལ་སྨར་གསེར་
ཊམ་ཁྲི་ཕྲག་ལྔ་དང༌། གསེཪ་བུམ་དང་གསེར་གཞོང་རེ་ཡང་མཉམ་དུ་བསྐུར་
འདུག ཁྱོད་ཀྱི་ནུ་རིན་སྐོར་ལ་ཁྱོད་དང་ཨ་ལེ་འུན་ཏིང་གྲོས་ནས་ཐག་བཅད་ན་
འགྲིག་ཅེས་བརྗོད།
ཨ་ལེ་འུན་ཏིང་གིས་སྒྲོམ་བུ་ནས་གསེར་ཊམ་ཁྲི་ཕྲག་ལྔ་པོ་དེ་བཏོན་ནས་ཨ་
ཏི་ཨད་ལ་ནུ་རིན་གྱི་ཚུལ་དུ་སྤྲད་པ་ན། ཨ་ཏི་ཨད་ཀྱི་ཟླ་བོ་རྙིང་པ་དེས་ཚུལ་འདི་
མཐོང་བས་རྒད་པོར་སྨྲས་པར། ཁུ་བོ་མཁྱེན། ཁྱོད་ཀྱིས་ཨ་ལེ་འུན་ཏིང་ལ་འཕྲལ་
དུ་བཟའ་ཚོ་ཐ་དད་བྱེད་རྒྱུའི་གཏམ་བསྒྲག་དགོས་པའི་བཀོད་པ་བཏང་ཐོག བདག་
དང་ཨ་ཏི་ཨད་གཉིས་བཟའ་ཚོ་བསྐྱར་སྒྲིག་བྱེད་འཇུག་དགོས་ཞེས་བརྗོད།
རྒད་པོས། ལས་འདི་སླ་བ་མ་ཡིན། དོན་གྱི་བདག་པོ་ནི་ཨ་ལེ་འུན་ཏིང་ཡིན་
པས། བཙན་ཤེད་ཀྱིས་ཁོ་པ་བཟའ་ཚོ་ཐ་དད་བྱེད་འཇུག་པ་ནི་ཁྲིམས་ལུགས་དང་
འགལ་བ་རེད་ཅེས་བརྗོད།
རྒད་པོའི་གཏམ་གྱིས་ན་གཞོན་དེ་ཁྱི་སྣ་བེར་ཀས་རྫོག་པ་ལྟ་བུའི་མི་འདོད་པའི་
གདུང་བ་རང་ཐོག་ཏུ་ལྷུང་པས་ཡིད་མུག་མུག་པོར་རང་ཁྱིམ་དུ་ལོག་རྗེས་སེམས་
ནད་ཀྱིས་བརྡུངས་ནས་མལ་དུ་ལུས་ཤིང་རིང་པོ་མ་ཐོགས་པར་ཚེ་ལས་འདས།
ཨ་ལེ་འུན་ཏིང་ལ་རྒྱུ་ནོར་དེ་དག་རག་རྗེས་ཁོ་ནི་ནོར་གྱིས་ཕྱུག་ཅིང་སྐྱིད་པའི་
གནས་ལ་འཁོད། ཁོས་ཉེར་མཁོའི་བདོག་པ་གང་དགོས་ཉོ་བ་དང༌། ཆུང་མས་རྟག་
ཏུ་ཁྱིམ་གྱི་འདུ་འགོད་ལ་འབུངས་ཤིང༌། རོ་བཅུད་ལྡན་པའི་ཟས་རིགས་ཞིམ་པོ་སྣ་
ཚོགས་གཡོས་སྦྱོར་གྱིས་ཁྱོ་ཤུག་ཟུང་དེ་བདེ་སྐྱིད་ཕུན་སུམ་ཚོགས་པའི་འཚོ་བར་
རོལ། དུས་རེ་ཞིག་ན་ཁོང་གཉིས་བཟའ་བཏུང་ལ་སྤྱོད་པའི་སྐབས་ཤིག་ན་ཨ་ལེ་འུན་
ཏིང་གིས་རང་གི་ཆུང་མར་ཁྱོད་ལྟོས་དང་། རྣལ་འབྱོར་པ་ཡིན་ཟེར་བའི་ཁྲམ་པ་དེ་
རྣམས་ཀྱིས་ངེད་ཚོར་རོགས་རམ་བྱེད་རྒྱུའི་གཏམ་མཁས་སྙན་འདྲ་ཆགས་མང་དག་
ཅིག་བཤད་ཀྱང་ཁ་བཤད་དོན་ལ་གནས་པ་གཅིག་ཀྱང་མ་བྱུང་ཞེས་བརྗོད།
ཆུང་མས་ཁྱོད་འདི་ལྟར་བརྗོད་མི་རུང༌། ཁྱོད་ཚོང་རིགས་གཙོ་འཛིན་གྱི་སྲས་
པོ་ཡིན་ཡང་སྔར་ལག་རྩ་སྐར་ལི་གཅིག་མེད་པར་ལུས་པ་རེད་ན། རྣལ་འབྱོར་པ་
འཁྱེར་དམན་དེ་དག་ལ་སྨོས་ཅི་དགོས་ཞེས་བརྗོད།
ཨ་ལེ་འུན་ཏིང་གིས་ད་ཆ་ཨཱ་ལཱ་ཐུགས་རྗེ་ཅན་གྱིས་ང་ཅག་ལ་དགོས་འདོད་ཀྱི་
དངོས་གྲུབ་བསྩལ་བ་རེད་ན། སླད་རྣལ་འབྱོར་པ་དེ་དག་སླེབས་ཚེ་ཁོ་པ་ཚོ་ཁྱིམ་
ནང་གཏོང་རྒྱུ་མིན་ཞེས་བརྗོད།
ཆུང་མས་ཁྱོད་ཅི་ཟེར་བ་ཡིན། གལ་ཏེ་རྣལ་འབྱོར་པ་དེ་རྣམས་ངེད་ཚོའི་ཁྱིམ་
དུ་སླེབས་མེད་ན་དོན་མེད་དངོས་གྲུབ་ཐོབ་པ་ཅི་ལ་སྲིད། ལར་ཁོ་པ་ཚོས་ང་ཅག་ལ་
སྦྱིན་པའི་ཚུལ་དུ་ནུབ་རེ་བཞིན་ས་གདན་འོག་ཏུ་གསེར་ཊམ་བརྒྱ་ཕྲག་རེ་འཇོག་པ་
དེ་ཁྱོད་ཀྱིས་མི་དྲན་ནམ། སླད་ཁོ་པ་ཚོ་ཡོང་ཚེ་མགྲོན་དུ་མ་བཀུར་ན་ག་ལ་འགྲིག་
ཅེས་བརྗོད།
མུན་རུབ་ནས་ཁྱིམ་ནང་སྣང་གསལ་སྒྲོན་མེ་སྤར་བའི་ཚེ་ཕྱི་ནས་སྒོ་རྡུང་བའི་
སྒྲ་ཞིག་བྱུང་བ་ན་ཨ་ཏི་ཨད་ཀྱིས་རང་གི་ཟླ་བོར་ཁྱོད་སོང་ནས་སྒོ་རྡུང་མི་སུ་ཡིན་
ལྟོས་དང་ཞེས་བརྗོད། ཨ་ལེ་འུན་ཏིང་སོང་ནས་སྒོ་ཕྱེ་བ་ན་སྔར་གྱི་རྣལ་འབྱོར་པ་
དེ་རྣམས་སླེབས་ཡོད་པས། ཁོས་རྫུན་སྨྲ་བའི་རྣལ་འབྱོར་པ་རྣམས་ཕེབས་པ་ལེགས་
སོ། །ཞེས་བརྗོད་ནས་ཁྱིམ་ནང་དུ་གདན་དྲངས་ཏེ་སྤྲོ་བ་ཆེན་པོས་བཟའ་བཏུང་གི་
སྣེ་ལེན་གཟབ་པར་བྱས་ཤིང་། ཁོ་པ་ཡང་དེ་རྣམས་དང་མཉམ་དུ་བཟའ་བཏུང་ལ་
རོལ་བཞིན་ཕན་ཚུན་དགའ་བའི་གཏམ་གླེང་ནས་ཐམས་ཅད་ཡིད་སྤྲོ་བག་ཕེབས་ལ་
གནས། བཟའ་བཏུང་ཟིན་མཚམས་རྣལ་འབྱོར་པ་ཞིག་གིས་ངེད་རྣམས་ཁྱོད་ཀྱི་དོན་
ལ་ཞེན་པས། ད་ཆ་ཁྱོད་དང་གྱོས་པོའི་དབར་གྱི་རྩོད་རྙོག་དེ་ཇི་འདྲ་བྱུང་ཡོད་དམ་
ཞེས་དྲིས།
ཨ་ལེ་འུན་ཏིང་ན་རེ། ཨཱ་ལཱ་ཐུགས་རྗེ་ཅན་གྱི་བཀའ་དྲིན་གྱིས་བསམ་འདོད་
ལས་ལྷག་པ་བྱུང་ཞེས་བརྗོད།
རྣལ་འབྱོར་པ་ན་རེ། ལེགས་སོ། །ཁྱོད་ཀྱི་དོན་དེ་ལ་ང་ཅག་སེམས་ཁྲལ་
ཆེ་ཡང༌། ལག་འཛངས་ཆེ་རྐྱེན་གྱིས་རོགས་རམ་ཞུ་ཐུབ་མ་སོང་བས། དགོངས་
འཚོམས་མེད་པ་ཞུ་ཞེས་བརྗོད།
ཨ་ལེ་འུན་ཏིང་ན་རེ། ཨཱ་ལཱའི་ཐུགས་རྗེས་གཟིགས་ནས་བདག་གི་ཕས་ཉེ་དུས་
དངུལ་སྨར་གསེར་ཊམ་ཁྲི་ཕྲག་ལྔ་དང༌། དར་རས་ཁལ་དོ་བཅུ་ཕྲག་ལྔ། གསེར་
བུམ་དང་གསེར་གཞོང་རེ། དེ་མིན་གྱོན་ཆས་སྤུས་ལེགས་གང་ཙམ་བཅས་གཡོག་
མངག་རྫོང་གིས་སྐྱེལ་འབྱོར་བྱུང་སྟབས། ང་རང་དང་གྱོས་པོའི་དབར་གྱི་རྩོད་རྙོག་
ཀྱང་རང་ཞིར་སོང་ནས་དགའ་མོ་ལེགས་འགྲིག་བྱུང་ཐོག ངེད་བཟའ་ཚོའི་དབར་ལ་
ཡང་གཅིག་སེམས་གཅིག་ལ་ཆགས་ནས་བདེ་སྐྱིད་ཀྱི་དཔལ་ལ་ལོངས་སུ་སྤྱོད་བཞིན་
པ་ཡིན་ན། དེ་དག་ཐམས་ཅད་ཨཱ་ལཱ་ཐུགས་རྗེ་ཅན་གྱི་བཀའ་དྲིན་ཉག་ཅིག་ལས་མ་
འདས་སོ་ཞེས་བརྗོད།
ཨ་ལེ་འུན་ཏིང་སྤྲོ་བ་འཕེལ་བའི་ངག་གཏམ་གླེང་ཟིན་པ་ན། ཧཱ་ལི་ཧྥ་གནས་
པས་བཞེངས་ཏེ་ཕྱི་ལ་དྲི་ཆུ་འདོར་བར་ཕེབས་པས། སྲིད་བློན་ཀྲང་ཨར་ཧྥན་གྱིས་
སྐབས་དེ་དང་བསྟུན་ནས་ཨ་ལེ་འུན་ཏིང་གི་འགྲམ་དུ་སོང་སྟེ་ཁྱོད་ད་ལྟ་ཧཱ་ལི་ཧྥའི་
སྐུ་མདུན་དུ་ཡོད་པ་ཤེས་སམ།། ཁྱོད་ཀྱིས་གུས་པ་དང་ཡ་རབས་ཀྱི་སྤྱོད་ཚུལ་འཛིན་
དགོས་ཞེས་ཤུབ་ཤུབ་ཏུ་བརྗོད།
ཨ་ལེ་འུན་ཏིང་ན་རེ། བདག་གིས་ཧཱ་ལི་ཧྥའི་སྐུ་མདུན་དུ་མ་གུས་པའི་སྤྱོད་པ་
ཐལ་ལམ། ལར་ཁྱོད་ཚོའི་ཁྲོད་ན་ཧཱ་ལི་ཧྥ་སུ་ཡིན་ནམ་ཞེས་དྲིས།
སྲིད་བློན་ན་རེ། ད་གིན་ཁྱོད་དང་གླེང་མོལ་བྱེད་མཁན། ད་ལྟ་ཕྱི་རོལ་ཏུ་དྲི་
ཆུ་འདོར་བར་ཕེབས་མཁན་དེ་ནི་ཧཱ་ལི་ཧྥ་ཧ་རུ་ནཱ་ལ་ཧྲེ་དྷ་ཞུ་བ་དེ་ཡིན། བདག་ནི་
ཁོང་གི་སྲིད་བློན་ཀྲང་ཨར་ཧྥན་ཡིན། ཁོང་ནི་བློན་པོ་ཨེ་པེ་ནུ་ཝ་ཧྲེ་དང༌། འདི་ནི་
གཤན་པ་མཱ་ཧྲེ་ལུན་རེད། ཁྱོད་ལེགས་པར་སོམས་ཤིག ཨེ་ཅིབ་ནས་སྦག་ཏཱར་ལམ་
ཐག་ཇི་ཙམ་ཡོད། ཉིན་ཞག་ཇི་ཙམ་འགྲོ་དགོས་པ་ཡིན་ཞེས་བརྗོད།
ཨ་ལེ་འུན་ཏིང་ན་རེ། ལམ་ཐག་ཤིན་ཏུ་རིང༌། ཉིན་ཞག་བཞི་བཅུ་ཞེ་ལྔ་ཙམ་
འགྲོ་དགོས་པ་ཡིན།
སྲིད་བློན་ན་རེ། དེ་ལྟར་ན། ཁྱོད་ལམ་ཇག་གིས་བཅོམས་ནས་ཉིན་ཞག་བཅུ་
ལས་མ་སོང་ན། གནས་ཚུལ་ཨེ་ཅིབ་ཡུལ་དུ་ཇི་ལྟར་འབྱོར། ཁྱོད་ཀྱིས་ཕས་བསྐུར་
བའི་དངོས་པོ་རྣམས་ཉིན་ཞེ་ལྔའི་འགྲུལ་ལམ་དེ་ཉིན་བཅུའི་ནང་འཕྲོད་སྲིད་དམ།
ཨ་ལེ་འུན་ཏིང་ན་རེ། དེ་ལྟར་ན། དངོས་པོ་འདི་དག་སུ་ཞིག་གིས་བསྐུར་བ་ཡིན་ནམ།
སྲིད་བློན་ན་རེ། དངོས་པོ་དེ་དག་ནི་ཧཱ་ལི་ཧྥས་ཁྱོད་ལ་གསོལ་རས་གནང་བ་
རེད། ཁོང་ནི་ཁྱོད་ལ་ཤིན་ཏུ་གཅེས་པ་ཡིན།
ཨ་ལེ་འུན་ཏིང་དང་ཀྲང་ཨར་ཧྥན་གཉིས་གསང་མོལ་བྱེད་པའི་སྐབས་ཧཱ་ལི་ཧྥ་
དེ་གར་ཕེབས་བྱུང་བས། ཨ་ལེ་འུན་ཏིང་འཇིགས་སྣང་ཆེན་པོ་བྱུང་བས་པུས་མོ་ས་
ལ་བཙུགས་ཏེ་ས་ཐོག་ཏུ་འོ་སྦྱར་ནས་སྨྲས་པར། ཀྱེ་ཀྱེ། རྒྱལ་པོ་ཆེན་པོ་སྐུ་ཚེ་ཁྲི་ཕྲག་
བརྟན་པ་ཤོག བདག་ནི་ས་སྐྱོང་མི་དབང་ཁྱེད་ཀྱི་ཐུགས་རྗེའི་དྲིན་གྱིས་འཚོ་བ་ཡིན་
ཞེས་བརྗོད་པ་ན། ཧཱ་ལི་ཧྥས། ཨ་ལེ་འུན་ཏིང༌། ཁྱོད་ལ་བཀྲ་ཤིས་བདེ་ལེགས་ཀྱི་
འཚམས་འདྲི་ཡོད། ད་ནི་ཨ་ཏི་ཨད་ཀྱིས་ཁྱེད་གཉིས་དཀའ་ངལ་ལས་གྲོལ་ཏེ་བཀྲ་
ཤིས་གཉེན་སྒྲིག་གི་རྟེན་འབྲེལ་ལེགས་སྨོན་མཚོན་པའི་གླུ་ཞིག་ལེན་པར་གྱིས་ཞེས་
གསུངས།
ཨ་ཏི་ཨད་ཀྱིས་སྤྲོ་བ་ཆེན་པོས་ཕང་འགྲོ་འཁྲོལ་བཞིན་འགྱུར་ཁུག་སྙན་པའི་
མགྲིན་གླུ་ཚངས་པའི་དབྱངས་སུ་གྱེར་བས། ཧཱ་ལི་ཧྥ་སྟོན་འཁོར་རྣམས་སྤྲོ་བས་
མྱོས་ཤིང་ཐམས་ཅད་དགའ་དགའ་སྤྲོ་སྤྲོའི་ངང་མཚན་མོའི་དུས་བདའ་བར་བྱས། ཐོ་
རེངས་ཀྱི་མཚམས་སུ་ཧཱ་ལི་ཧྥས་སྟན་ལས་བཞེངས་ཏེ་ཕོ་བྲང་དུ་ཕྱིར་ཕེབས་གནང་
ཁར་ཨ་ལེ་འུན་ཏིང་ལ་ཕྱི་ཉིན་ཁྱོད་ཕོ་བྲང་དུ་ཡོང་དགོས་པའི་བཀའ་གནང་།
ཨ་ལེ་འུན་ཏིང་གིས་རྒྱལ་པོའི་བཀའ་བཞིན་ཞུ། ས་སྐྱོང་མི་དབང་ཆེན་པོ་སྐུ་
དཀྱིལ་གསལ་དྭངས་ཡོང་བར་སྨོན་ཞེས་བརྗོད།
ཕྱི་ཉིན་ཨ་ལེ་འུན་ཏིང་གིས་རིན་ཆེན་གྱི་བདོག་པ་བྱུར་བུར་གཏམས་པའི་
འབུལ་སྐྱེལ་གཞོང་བུ་བཅུ་ཕྲག་གཅིག་ཁུར་ནས་ཕོ་བྲང་དུ་བསྐྱོད། ཧཱ་ལི་ཧྥས་ཨ་ལེ་
འུན་ཏིང་གཟིགས་འཕྲལ་ཁྲི་ཐོག་ནས་དགྱེས་ཚོར་ཆེན་པོས་ཁྱོད་སླེབས་པ་ལེགས་སོ་
ཞེས་གསུངས།
ཨ་ལེ་འུན་ཏིང་ན་རེ། ཀྱེ། རྒྱལ་པོ་ཆེན་པོ་དགོངས་སུ་གསོལ། མགོན་པོ་ཡིན་
ཡང་སེམས་དཀར་གྱི་སྐྱེས་ཕྱིར་མི་སློག་པས། བདག་གི་འབུལ་རྟེན་འདི་རྣམས་
མགོན་པོ་གང་གིས་དགྱེས་བཞེས་ཡོད་པ་འཚལ་ཞེས་བརྗོད།
ཧཱ་ལི་ཧྥས་ཨ་ལེ་འུན་ཏིང་གི་འབུལ་རྟེན་རྣམས་བཞེས་རྗེས་སྐུ་བཅར་བློན་པོ་
ཞིག་ལ་ཨ་ལེ་འུན་ཏིང་ལ་དཔོན་ཆས་ཆ་ཚང་ཞིག་སྤྲོད་དགོས་པའི་བཀའ་བཟང་
གནང་བ་དང་སྦྲགས། ཨ་ལེ་འུན་ཏིང་ལ་ཡུལ་སྦག་ཏཱའི་ཚོང་སྤྱིའི་གོ་གནས་བསྩལ་
ཐོག དེ་ཉིན་ནས་ཟུང་ཁྱོད་ཀྱིས་གྱོས་པོའི་ལས་གནས་འཛིན་དགོས་པའི་བཀའ་
བསྩལ། ཨ་ལེ་འུན་ཏིང་གིས་རྒྱལ་པོའི་བཀའ་བཞིན་རང་གི་ལས་གནས་འཛིན་སྐྱོང་
བྱས། རིང་པོར་མ་སོང་བར ཁོའི་གྱོས་པོ་ཕོ་བྲང་དུ་སླེབས་པ་ན། ཨ་ལེ་འུན་ཏིང་
ནི་དཔོན་ཆས་གྱོན་ནས་ཁོ་པའི་ལས་ཁང་ནང་གཞུང་དོན་སྒྲུབ་བཞིན་ཡོད་པ་མཐོང་
བ་ན། ཡ་མཚན་ཆེས་ཆེར་འཕེལ་བས་དེ་མར་ཧཱ་ལི་ཧྥའི་འགྲམ་དུ་སོང་ནས་སྨྲས་
པར། མགོན་པོ་མཁྱེན་ནོ། །ན་གཞོན་དེས་དཔོན་ཆས་སྤྲས་ཏེ་ཁོ་བོའི་ལས་ཁང་ནང་
སྡོད་པ་ཅི་ཡིན་ཞེས་དྲིས།
ཧཱ་ལི་ཧྥས་བདག་གིས་ཁོ་པ་ཚོང་སྤྱིར་བསྐོ་གཞག་ཟིན་པ་ཡིན། ལས་གནས་
གསར་རྙིང་འཕོ་ལེན་བྱེད་པ་ནི་ཀུན་ལ་དར་བ་ཞིག་ཡིན་པས་ཁྱོད་ཀྱི་ལས་གནས་
ཕྱིར་འཐེན་བྱས་པ་ཡིན་ཞེས་གསུངས།
གྱོས་པོས་རྒྱལ་པོ་ཆེན་པོའི་མཛད་ཇུས་ཤིན་ཏུ་བཟང་། ཁོ་ནི་བདག་གི་ཁྱིམ་
ཚང་གི་མི་ཡིན་ལ་བདག་ཀྱང་ན་རྒས་སྒྲོ་ཟད་ལ་ཐུག་པས་ན་གཞོན་ཤེས་པ་ཅན་ཞིག་
ལས་ཀྱི་བྱེད་པོར་བསྐོ་གཞག་མཛད་པ་དེ་ལེགས་སོ་ཞེས་བརྗོད།
ཡུལ་གྱི་སྤྱི་ཁྱབ་ལ་ཨ་ལེ་འུན་ཏིང་ཚོང་སྤྱིར་བསྐོ་བཞག་བསྩལ་བའི་བརྡ་ཡིག་
འབྱོར་འཕྲལ་ཁོས་དེ་མར་བང་ཆེན་མངགས་ཏེ་ཕོ་བྲང་ནང་གི་དཔོན་རིགས་ཆེ་ཕྲ་
ཆུང་གསུམ་ལ་གནས་ཚུལ་ཁྱབ་བསྒྲགས་བྱས་ཏེ་ཚང་མས་ཁོ་ལ་དད་བཀུར་བྱེད་
དགོས་ཚུལ་བརྗོད་པ་དང༌། ་ནས་སླར་ཡང་བང་ཆེན་ཆེད་གཏོང་གིས་ཨ་ལེ་འུན་
ཏིང་ཚོང་སྤྱིར་བསྐོ་གཞག་བྱས་པའི་གནས་ཚུལ་གྲོང་ནང་གི་སྐྱེ་བོ་ཡོངས་ལ་བསྒྲགས།
དེ་རྗེས་ཨ་ལེ་འུན་ཏིང་གིས་གྲོང་ནང་དུ་ཚོང་ཁང་ཞིག་བཙུགས་ཏེ་འཁོར་གཡོག་
རྣམས་ལ་རྩིས་སྤྲོད་ཀྱིས་ཚོང་གི་འདུ་འགོད་བྱེད་བཅུག་ཐོག རང་ཉིད་ཉིན་ལྟར་རྟ་
བཞོན་ནས་ཕོ་བྲང་དུ་ཞབས་ཞུར་བསྐྱོད།
ཉིན་ཞིག་རྒྱལ་པོའི་སྤྱན་བསལ་བློན་པོ་ཞིག་འདས་གྲོང་སོང་བའི་གཏམ་ངན་
ཐོས་མ་ཐག་ཧཱ་ལི་ཧྥས་ཨ་ལེ་འུན་ཏིང་འཕྲལ་དུ་ཕོ་བྲང་དུ་ཡོང་དགོས་པའི་བཀའ་
ཕབ་སྟེ་ཁོ་ལ་སྤྱན་གསལ་བློན་པོའི་གདན་ཐོབ་བསྩལ་ཞིང་། ཟླ་ཕོགས་གསེར་ཊམ་
སྟོང་ཕྲག་རེ་སྤྲོད་རྒྱུའི་རྒྱས་བཅད་གནང་ཐོག སྐུ་བཅར་ནང་མའི་བབས་ཀྱིས་རྣམ་
ཀུན་ཧཱ་ལི་ཧྥ་དང་མཉམ་ཕེབས་མཉམ་ཞུགས་དང་གསོལ་ཟས་མཉམ་བཞེས་ཆོག་
པའི་གནས་ཐོབ་བསྩལ།
ཨ་ལེ་འུན་ཏིང་ནི་གཞུང་སེམས་དྲང་ཞིང་། ལྷག་བསམ་དག་ལ་ཞབས་ཞུར་
བརྩོན་པས ·ཧཱ་ལི་ཧྥ་ཐུགས་རབ་ཏུ་མཉེས་ནས་རྟག་ཏུ་ཁོ་ལ་བསྔགས་བརྗོད་མཛད།
ཉིན་ཞིག་རྒྱལ་པོའི་སྐུ་སྲུང་དམག་སྤྱི་འདས་གྲོང་སོང་བས། ཧཱ་ལི་ཧྥས་ཨ་ལེ་འུན་
ཏིང་ལ་སྐུ་སྲུང་དམག་སྤྱིའི་གོ་གནས་བསྩལ་ཐོག དམག་སྤྱི་འདས་པོར་བཟའ་ཟླ་བུ་
ཕྲུག་མེད་པར་བརྟེན། ·ཧཱ་ལི་ཧྥས་ཨ་ལེ་འུན་ཏིང་ལ་ཁྱོད་ཀྱིས་འདས་པོའི་རྗེས་འཇུག་
གྱིས་ལ་འདས་པོའི་ཤུལ་བཞག་རྒྱུ་ནོར་དང་བྲན་འཁོར་རྣམས་ཁྱོད་ཀྱིས་ཤུལ་འཛིན་
གྱིས་ཤིག་ཅེས་གསུངས།
ཨ་ལེ་འུན་ཏིང་གིས་སྐུ་སྲུང་དམག་སྤྱིའི་གོ་གནས་བཟུང་རྗེས་རང་འོག་དམག་
མི་རྣམས་གཡས་རུ་གཡོན་རུ་གཉིས་སུ་ཕྱེ་སྟེ་ཨེ་མུ་ཏེ་ཏལ་ནི་ཕུ་དང༌། ཧཱ་སན་ཧྲུ་
མན་གཉིས་རུ་སོ་སོའི་རུ་དཔོན་དུ་བསྐོས་ནས་སོ་སོས་དམག་མི་བཅུ་ཕྲག་བཞི་རེ་
ཁྲིད་དེ་རྔམས་རྗིད་ལྡན་པའི་སྒོ་ནས་ཉིན་ལྟར་རེ་མོས་ཀྱིས་ཨ་ལེ་འུན་ཏིང་མཉམ་
དུ་ཕོ་བྲང་ནང་ཧཱ་ལི་ཧྥའི་སྐུ་ཕྱར་སྲུང་སྐྱོབ་བྱེད།
ཨ་ལེ་འུན་ཏིང་སྐུ་སྲུང་དམག་སྤྱི་བྱས་རྗེས་ངལ་བ་ཁྱད་དུ་བསད་ནས་ཞབས་
ཞུ་རྣམ་པར་དག་པ་བསྒྲུབས། ཉིན་ཞིག་ཨ་ལེ་འུན་ཏིང་གཞུང་དོན་ཟིན་ནས་ཁྱིམ་
དུ་ལོག་པ་དང་མུན་རུབ། ཆུང་མས་སྒྲོན་མེ་སྤར་ཏེ་ཁོ་དང་མཉམ་དུ་གླེང་མོལ་
ཕྲན་ཙམ་བྱས་རྗེས་ཡར་ལངས་ནས་ཁྱིམ་ལས་ཀྱི་འདུ་འགོད་ལ་གཞོལ་བར་སོང་
སྟེ་ཨ་ལེ་འུན་ཏིང་གཅིག་པུར་སྡོད་པའི་ཚེ་གློ་བུར་དུ་སྐད་སྒྲ་སྐྱི་གཡའ་བ་ཞིག་བྱུང་
བས། ཨ་ལེ་འུན་ཏིང་གིས་སྒོ་ཐོན་ནས་ལྟ་བའི་ཚེ་ཨ་ཏི་ཨད་ས་ཐོག་ཏུ་འགྱེལ་ནས་
ཡོད་པས། ཁོས་ལག་གིས་བསྙབས་ནས་ལྟ་སྐབས་མོ་ནི་དབུགས་ཀྱི་རྒྱུ་བ་ཆད་ཟིན།
དུས་མཚུངས་སུ་གྱོས་པོ་ཡང་སྐད་ངན་དེ་ཐོས་པ་དང་ཕྱིར་ཐོན་ནས་ཨ་ལེ་འུན་ཏིང་
ལ་ཁྱིམ་དུ་གནས་ཚུལ་ཅི་བྱུང་སོང་ངམ་ཞེས་དྲིས།
ཨ་ལེ་འུན་ཏིང་ན་རེ། གྱོས་པོ་མཁྱེན་ནོ། །ད་ནི་ཆགས་སྒོ་བསླངས་སོང༌།
བདག་གི་ཆུང་མ་གློ་བུར་དུ་འདས་གྲོང་སོང་ངོ༌། །ཞེས་བརྗོད་པ་ན་གྱོས་པོས་ད་ནི་
ཐབས་ཅི་མེད། འདས་པོའི་རྗེས་འཇུག་བྱེད་དགོས་པ་གལ་ཆེ་ཞེས་བརྗོད།
ཕྱི་ཉིན་ཨ་ལེ་འུན་ཏིང་དང་གྱོས་པོ་གཉིས་ཕན་ཚུན་གཅིག་སེམས་གཅིག་གིས་
གསོ་བར་བྱས་རྗེས་ཕུང་པོ་འདོན་འདྲེན་བྱས། ཨ་ལེ་འུན་ཏིང་ནི་ལུས་ལ་མྱ་ངན་གྱི་
གོས་ཀླུབས་ཤིང་། ཁྱིམ་ནང་ཉིན་ལྟར་མིག་དང་མིག་ཆུ་མི་བྲལ་བར་བསྡད།
བྲང་ནང་ཨ་ལེ་འུན་ཏིང་མཐོང་རྒྱུ་མེད་པས། ཧཱ་ལི་ཧྥས་སྲིད་བློན་ཀྲང་ཨར་ཧྥན་
ལ་ཨ་ལི་འུན་ཏིང་ཕོ་བྲང་དུ་མི་ཡོང་བ་ཅི་ཡིན་བཀའ་འདྲི་མཛད།
སྲིད་བློན་གྱིས་མགོན་པོ་མཁྱེན་ནོ།།ཁོ་ནི་ཆུང་མ་གློ་བུར་འདས་གྲོང་སོང་བས་
ཁྱིམ་དུ་མྱ་ངན་ཁུར་ནས་བསྡད་ཡོད་པ་རེད།
ཧཱ་ལི་ཧྥས་དེ་ལྟར་ལགས་ན། ངེད་ཚོ་ཁོ་ལ་མྱ་ངན་གྱི་སེམས་གསོ་བྱེད་པར་
འགྲོ་དགོས་པ་ཡིན་ཞེས་གསུངས།
སྲིད་བློན་གྱིས་རྒྱལ་པོའི་བཀའ་བཞིན་ཞུའོ་ཞེས་བརྗོད།
ཧཱ་ལི་ཧྥས་སྲིད་བློན་ཀྲང་ཨར་ཧྥན་དང་སྐུ་བཅར་རྣམས་མཉམ་ཁྲིད་ཀྱིས་
ཆིབས་ཧྲག་དང་བཅས་ཨ་ལེ་འུན་ཏིང་གི་ཁྱིམ་དུ་ཕེབས་པ་ན། ཨ་ལེ་འུན་ཏིང་གིས་
དེ་མར་སྟན་ལས་ལངས་ཏེ་པུས་མོ་ས་ལ་བཙུགས་ཤིང་ས་ཐོག་ཏུ་འོ་སྦྱར་ནས་རྒྱལ་པོ་
ངོ་ཕེབས་བྱུང་བ་བཀའ་དྲིན་ཆེ་ཞུས།
ཧཱ་ལི་ཧྥས་ཁྱོད་ལ་གོད་ཆགས་ཆེན་པོ་འདི་འདྲ་བྱུང་བར་ཨཱ་ལཱས་འདི་ལས་ལྷག་
པའི་གུན་མཐུད་གནང་ཡོང་ཞེས་སེམས་གསོ་མཛད།
ཨ་ལེ་འུན་ཏིང་ན་རེ། རྒྱལ་པོ་བཀའ་དྲིན་ཆེ། རྒྱལ་པོ་ཆེན་པོ་སྐུ་ཚེ་ཁྲི་ཕྲག་
བརྟན་པར་སྨོན་ཞེས་བརྗོད།
རྒྱལ་པོ་ན་རེ། ཨ་ལེ་འུན་ཏིང༌། ཁྱོད་ཕོ་བྲང་དུ་ལས་འཁུར་འཛིན་པར་མི་
ཡོང་བ་ཅི་ཡིན་ཞེས་དྲིས།
ཨ་ལེ་འུན་ཏིང་ན་རེ། ཁོ་བོ་ནི་ཆུང་མ་འདས་གྲོང་སོང་བའི་སྡུག་བསྔལ་མི་
བཟོད་པས་སེམས་ཧྲ་ཚུགས་ཐུབ་པ་ཞིག་མ་བྱུང་ཞེས་བརྗོད།
རྒྱལ་པོ་ན་རེ། ཁྱོད་ཀྱི་ཆུང་མ་ནི་ཨཱ་ལཱའི་སྐུ་མདུན་དུ་སོང་བ་ཡིན་པས། ཁྱོད་
སེམས་སྡུག་བྱེད་དགོས་དོན་མེད། སེམས་སྡུག་དང་མིག་ཆུ་བཏང་བས་ཅི་ལ་ཕན་
ཞེས་གསུངས།
ཨ་ལེ་འུན་ཏིང་ན་རེ། ཀྱེ། མི་དབང་ཆེན་པོ་མཁྱེན། ཁོ་བོ་འཆི་བའི་གནས་སུ་
གྱར་ན་མ་གཏོགས་ཡིད་ཀྱི་སྡུག་བསྔལ་ཞི་བར་མི་འགྱུར་ཞེས་བརྗོད།
རྒྱལ་པོ་ན་རེ། སྐྱེས་ནས་འཆི་བ་ནི་ཨཱ་ལཱའི་བཀོད་པ་ཡིན་གཤིས། འཆི་བ་ལ་
ནི་ཟློག་ཐབས་ཅི་ལ་ཡོད། དེ་ཡང་བཙན་པོའི་དབང་དང་ཕྱུག་པོའི་ནོར་གྱིས་ཁ་སྒྱུར་
ཐུབ་པ་གཏན་ནས་མ་ཡིན་ཞེས་གསུངས།
ཧཱ་ལི་ཧྥ་དང་སྲིད་བློན་གྱིས་ཨ་ལེ་འུན་ཏིང་ལ་སེམས་གསོ་གནང་རྗེས་ཕོ་བྲང་
དུ་ཕྱིར་ལོག་ཕེབས་ཁར་རྒྱལ་པོས་ཨ་ལེ་འུན་ཏིང་ལ་གང་མགྱོགས་མྱ་ངན་གྱི་གནས་
ལས་སངས་ཏེ་ཕོ་བྲང་དུ་ཞབས་ཞུར་ཡོང་དགོས་པའི་བཀའ་བསྩལ།
ཕྱི་ཉིན་ཨ་ལེ་འུན་ཏིང་གིས་ཡིད་ཀྱི་མྱ་ངན་ཁོང་དུ་མནན་ཞིང་མགྱོགས་འགྲོའི་
རྟ་ལ་བཅིབས་ནས་རྒྱལ་པོའི་མཇལ་ཞུར་བསྐྱོད་ཏེ་པུས་མོ་ས་ལ་བཙུགས་ནས་གུས་
ཕྱག་ཕུལ་བ་ན། རྒྱལ་པོས་ཁྲི་ལས་བཞེངས་ཏེ་མདུན་བསུ་བར་མཛད་ནས་ཁོ་གནས་
སུ་འཁོད་དུ་བཅུག་རྗེས་ཁྱོད་དེ་རིང་ནི་བདག་གི་མགྲོན་པོ་ཡིན་པས། ཕོ་བྲང་ནང་
བདག་དང་མཉམ་དུ་བཟའ་བཏུང་བྱེད་དགོས། ཞེས་གསུངས་ནས་བཙུན་མོའི་ཕོ་
བྲང་དུ་ཁྲིད་དེ་རྒྱལ་པོ་རང་གི་སྤྱན་ལ་ཤིན་ཏུ་བསལ་བའི་གཞོན་ནུ་མ་ཏཱ་མཱ་ཀུ་ཐུ་
ཀུ་ལུ་པད་བྱ་བ་ཞིག་ཡོད་པ་དེར་འདི་སྐད་ཅེས་གསུངས། ཨ་ལེ་འུན་ཏིང་གི་ཆུང་
མ་འདས་པོ་ཨ་ཏི་ཨད་ཅེས་པ་དེ་ནི་གཤིས་རྒྱུད་རང་བཞིན་བཟང་ཞིང་། ཁྱིམ་གྱི་
འཛིན་སྐྱོང་མཁས་པ། རང་གི་ཟླ་བོར་བརྩེ་བ་བཅས་ལ་བརྟེན། ཨ་ལེ་འུན་ཏིང་ལ་
མི་སྨོན་རང་སྐྱིད་ཀྱི་བདེ་བ་ཆེན་པོ་བྱུང་བ་ཡིན། འོན་ཀྱང་ལང་ཚོ་མཛེས་ན་བར་
ཆད་སྡང་ཟེར་བ་བཞིན་མཛེས་མ་དེ་འདས་གྲོང་སོང་བས། ཁོ་ནི་སྡུག་བསྔལ་གྱིས་
འཁོར་བར་ཡིད་འབྱུང་སྐྱེས་ནས་གསོན་པོར་སྡོད་པའི་བློ་གཏོང་བ་རེད། དེ་རིང་
བདག་གིས་ཁོ་མགྲོན་དུ་བོས་ནས་སྟོན་མོ་གཤོམ་པ་ཡིན་ན། ཁྱོད་ཀྱིས་ཁོའི་སེམས་
པ་གསོ་བའི་ཆེད་དུ་བདག་ཚོར་སྙན་ཞིང་འཇེབས་པའི་མགྲིན་གླུ་ཞིག་ལེན་པར་གྱིས་
ཤིག་ཅེས་གསུངས།
བཟའ་བཏུང་ཟིན་མཚམས་ཀུ་ཐུ་ཀུ་ལུ་པད་ཀྱིས་ཧཱ་ལི་ཧྥའི་བཀའ་བཞིན་
འགྲོ་འཁྲོལ་བཞིན་སྙན་འཇེབས་ཡིད་དབང་འཕྲོག་པའི་མགྲིན་གླུ་སྙན་པོ་འགའ་
བླངས་པ་ན། ཧཱ་ལི་ཧྥས་ཨ་ལེ་འུན་ཏིང་ལ་གླུ་མ་འདིའི་གྲེ་འགྱུར་སྙན་ནམ་ཞེས་དྲིས།
ཨ་ལེ་འུན་ཏིང་གིས་ཨ་ཏི་ཨད་ཀྱི་ཡིད་འོང་སྙན་པའི་གྲེ་འགྱུར་འདི་ལས་ཀྱང་
བཟང་། འོན་ཀྱང་བུ་མོ་འདིའི་རོལ་མོ་དཀྲོལ་རྩལ་ཤིན་ཏུ་བཟང་བས་སེམས་མེད་
བེམ་པོ་ཡིན་ཡང་ཡིད་དབང་འགུག་ཐུབ་པ་ལྟ་བུར་སྣང་།
ཧཱ་ལི་ཧྥས་དེ་ལྟར་ལགས་ན། ཁྱོད་བུ་མོ་འདི་ལ་ཡིད་ཀྱི་བརྟན་པ་འཕྲོག་པར་
མི་གྱུར་རམ་ཞེས་གསུངས།
ཨ་ལེ་འུན་ཏིང་གིས་ཁོ་བོ་ནི་ཡིད་ཀྱི་བརྟན་པ་རབ་ཏུ་འཕྲོག་པར་གྱུར་སོང་
ཞེས་བརྗོད།
ཧཱ་ལི་ཧྥས་བདག་གི་ཚེ་སྲོག་དང་མེས་པོའི་དུར་ས་ཚད་ལ་བཙུགས་ནས་གཞོན་
ནུ་མ་འདི་དང་མོ་ཡི་བྲན་གཡོག་ཐམས་ཅད་ཁྱོད་ལ་སྦྱིན་ནོ་ཞེས་གསུངས།
སྐབས་དེར་ཨ་ལེ་འུན་ཏིང་གི་ཡིད་ལ་ཧཱ་ལི་ཧྥས་ཞལ་ཤོབ་གནང་བར་སྙམ།
ཕྱི་ཉིན་ཧཱ་ལི་ཧྥ་རྒྱལ་བློན་འཛོམས་གྲོས་ལ་མ་ཕེབས་གོང་ཀུ་ཐུ་ཀུ་ལུ་པད་ལ་ཁོ་
བོས་ཁྱོད་ཨ་ལེ་འུན་ཏིང་ལ་སྦྱིན་པ་ཡིན་ནོ། །ཞེས་གསུངས་ནས་དེ་མར་བྲན་འཁོར་
རྣམས་ལ་རྔ་བྱམས་དང་། ཅ་དངོས་འདྲེན་པའི་དོས་པ་བཅས་གྲ་སྒྲིག་བྱེད་དགོས་
པའི་བཀའ་བཀོད་མཛད་རྗེས་ཀུ་ཐུ་ཀུ་ལུ་པད་དང༌། འཁོར་གཡོག རྒྱན་གོས་
དངོས་རིགས་དང་བཅས་པ་ཨ་ལེ་འུན་ཏིང་གི་ཁྱིམ་དུ་སྐྱེལ་བར་བཏང་། ཧཱ་ལི་ཧྥའི་
བཀའ་བཟང་ཐོས་པ་དང་ཀུ་ཐུ་ཀུ་ལུ་པད་ནི་ཡིད་ལ་སྤྲོ་བ་རབ་ཏུ་བརྟས། གཞོན་
ནུ་མ་དེ་དང་ཨ་ལེ་འུན་ཏིང་ངོ་ཕྲད་བྱུང་རྗེས་མོ་ནི་ཨ་ལེ་འུན་ཏིང་ལ་སེམས་ཆགས་
པས་ཁོའི་ཆུང་མ་བྱེད་རྒྱུ་བྱུང་ན་ཅི་མ་རུང་སྙམ་པའི་བློ་སྔ་ས་ནས་ཡོད་པ་ཡིན།
ཀུ་ཐུ་ཀུ་ལུ་པད་ཀྱིས་ཁོལ་མོ་བཞི་དང་ནང་གཡོག་གཉིས་ཁྲིད་ཐོག་སྐལ་རྫོང་
དངོས་པོ་རྣམས་ཁུར་ནས་ཨ་ལེ་འུན་ཏིང་གི་ཁྱིམ་དུ་འབྱོར་རྗེས་མོས་ཁྱིམ་འཛིན་
མའི་ཚུལ་གྱིས་ནང་གཡོག་དེ་གཉིས་ལ། ཁྱེད་གཉིས་རྐུབ་སྟེགས་རེ་བརྒྱབ་ནས་སྒོ་
འགྲམ་གཡས་གཡོན་དུ་སྡོད་ཅིག ཨ་ལེ་འུན་ཏིང་ཕེབས་སྐབས་ཡར་ལངས་ནས་
ཁོང་ལ་བསུ་བ་ཞུ་དགོས་པ་མ་ཟད། ཁོང་གི་ཕྱག་ཏུ་འོ་སྦྱར་ནས་རྒྱལ་པོ་མི་དབང་
ཆེན་པོའི་བཀའ་བཞིན་ལྕམ་ཀུ་ཐུ་ཀུ་ལུ་པད་ཁོལ་མོ་དང་བཅས་པ་གཟིམ་ཤག་ཏུ་
ཕེབས་འབྱོར་ཐོག་སྐུ་ངོ་ཁྱེད་ཕེབས་སྒུག་ཞུས་ནས་བཞུགས་ཡོད་ཅེས་བརྗོད་དགོས་
པའི་མངག་ཆ་བྱས།
ནང་གཡོག་དེ་གཉིས་པོས་ཁྱེད་ཀྱི་བཀའ་བཞིན་ཞུའོ་ཞེས་བརྗོད།
དེ་ཉིན་ཨ་ལེ་འུན་ཏིང་གཞུང་དོན་ལས་སྒོ་ལེགས་པར་ཟིན་ནས་རང་ཁྱིམ་དུ་
ལོག་པའི་ཚེ། ཁྱིམ་གྱི་སྒོ་འགྲམ་དུ་ནང་གཡོག་གཉིས་བསྡད་ཡོད་པ་མཐོང་ནས་
འདི་སྙམ་དུ་བསམས་པར། འདི་ནི་བདག་གི་ཁྱིམ་ཨེ་ཡིན། གལ་ཏེ་ཡིན་ན་གནས་
ཚུལ་ཅི་ཞིག་བྱུང་བ་ཡིན་ནམ་སྙམ་ནས་ཡིད་གཉིས་ཐེ་ཚོམ་དུ་གྱུར་བའི་སྐབས་སུ་
ནང་གཡོག་དེ་གཉིས་པོ་ཡར་ལངས་ཏེ་གུས་གུས་ཞུམ་ཞུམ་གྱི་སྒོ་ནས་ཁོའི་མདུན་
བསུས་ཤིང་ལག་ཏུ་འོ་སྦྱར་ནས་སྨྲས་པར། ང་ཅག་ནི་ལྕམ་ཀུ་ཐུ་ཀུ་ལུ་པད་ཀྱི་ནང་
གཡོག་ཡིན། ཁོང་ནི་རྒྱལ་པོའི་བཀའ་བཞིན་ཁོལ་མོ་དང་བཅས་པ་ཁྱེད་ཀྱི་ཞབས་
ཞུར་གཟིམ་ཤག་ཏུ་ཕེབས་འབྱོར་ཟིན་ན། སྐུ་ངོ་ཁྱེད་གཟིམ་ཆུང་དུ་ལྕམ་ཆུང་མཇལ་
བར་ཕེབས་ཞེས་བརྗོད།
ཨ་ལེ་འུན་ཏིང་གིས་ནང་གཡོག་དེ་གཉིས་ལ་སྨྲས་པར། ཁྱོད་གཉིས་སོང་ནས་
ལྕམ་ཆུང་ལ་ཁོ་བོ་ནི་ཁྱེད་ཕེབས་པར་བཅོས་མིན་གྱི་དགའ་བསུ་ཞུ། འོན་ཀྱང་རྒྱལ་
པོའི་ཐུགས་ཀྱི་བརྟེན་སར་ང་ཅག་འབངས་རིགས་ཀྱིས་སྤྱོད་དུ་མི་རུང་ན། ཁོང་
བཞུགས་པའི་གནས་སུ་ཁོ་བོ་འགྲོ་བར་མི་བྱེད་ཅེས་ཞུ་དགོས་པ་མ་ཟད། ཁོང་ལ་རྒྱལ་
པོས་ཉིན་རེ་ཕྱག་གྲོན་གསེར་ཊམ་ཇི་ཙམ་གནང་མིན་བཀའ་འདྲི་ཞུ་དགོས་ཞེས་བརྗོད།
ནང་གཡོག་དེ་གཉིས་ཀྱིས་ཨ་ལེ་འུན་ཏིང་གི་ངག་བཀོད་རྣམས་ཇི་མ་ཇི་བཞིན་
ཀུ་ཐུ་ཀུ་ལུ་པད་ལ་བརྗོད་པ་ན། མོས་བདག་ལ་ཉིན་རེ་འགྲོ་གྲོན་གསེར་ཊམ་བརྒྱ་
ཕྲག་གཅིག་རེ་དགོས་པ་ཡིན་ཞེས་བརྗོད་པས། ནང་གཡོག་དེ་གཉིས་པོ་ཤིན་ཏུ་
འཇིགས་པར་གྱུར་ནས་རྟབ་རྟབ་པོར་ལྕམ་གྱི་བཀའ་ལན་སྐྱེལ་བར་སོང་། གཏམ་དེ་
ཐོས་པ་དང་ཨ་ལེ་འུན་ཏིང་གི་ཡིད་ལ་བདག་ལ་གཞོན་ནུ་མ་འདི་གསོལ་རས་དགོས་
དོན་མ་མཆིས་ཤིང༌། འགྲོ་གྲོན་འདི་ལྟ་བུ་གཏོང་དགོས་པ་དོན་མེད་རེད། འོན་ཀྱང་
ད་ཆ་བྱ་བ་ཐོག་ཏུ་བབས་པ་ཅི་ལ་ཟློག་ནུས།
ཨ་ལེ་འུན་ཏིང་བྱ་ཐབས་ཟད་ནས་ཀུ་ཐུ་ཀུ་ལུ་པད་ལ་ཁ་གསོ་ངོ་བསྟོད་གང་
ཡོང་བྱེད་པ་དང་འབྲེལ་སྔར་སྲོལ་ལྟར་མོ་ལ་ཉིན་ལྟར་འཚོ་གྲོན་གསེར་ཊམ་བརྒྱ་
ཕྲག་རེ་གཏོང་བ་ཡིན་ཡང་ལྷ་དང་བླ་མ་རྒྱང་ནས་གསོལ་བའི་དཔེ་བཞིན་ཉེ་འདྲིས་
ཆེ་བ་མི་བྱེད། དོན་དེའི་སྐོར་ལ་ཁོས་སྲིད་བློན་ཀྲང་ཨར་ཧྥན་ལ་སྨྲས་པར། བབདག་
གི་ཆུང་མ་འདས་གྲོང་སོང་རྗེས་རྒྱལ་པོས་ཁོ་བོར་མྱ་ངན་གྱི་སེམས་གསོ་མི་མཛད་
པར། ཀུ་ཐུ་ཀུ་ལུ་པད་གསོལ་རས་བསྩལ་བ་འདི་ཅི་ཡིན་ནམ་ཞེས་བརྗོད།
ཀྲང་ཨར་ཧྥན་གྱིས་འདི་ནི་རྒྱལ་པོས་ཁྱོད་ལ་གཟིགས་པ་ཆེ་བའི་ཆེ་རྟགས་ཡིན།
གལ་ཏེ་རྒྱལ་པོས་ཁྱོད་ལ་གཟིགས་པ་མེད་ན་གཞོན་ནུ་མ་དེ་ཁྱོད་ལ་སྦྱིན་མི་སྲིད།
ཨ་ལེ་འུན་ཏིང་གིས་ངེད་གཉིས་དུས་ད་ལྟའང་གཉེན་སྒྲིག་བྱས་མེད་ཅེས་བརྗོད།
ཀྲང་ཨར་ཧྥན་གྱིས་འདི་འདྲ་ཅི་ཡིན་ནམ་ཞེས་དྲིས།
ཨ་ལེ་འུན་ཏིང་གིས་སྐུ་ངོ་མཁྱེན། རྒྱལ་པོའི་ཐུགས་ཀྱི་བརྟེན་སར་ང་ཅག་
འབངས་རིགས་ཀྱིས་ལག་པ་འཇུ་མི་འཕོད།
ཀུ་ཐུ་ཀུ་ལུ་པད་ཨ་ལེ་འུན་ཏིང་གི་ཁྱིམ་དུ་སླེབས་པ་ནས་བཟུང་། ཁོས་གཟབ་
གཟེངས་ལྡན་པའི་ཁ་གསོ་ངོ་བསྟོད་གང་ཡོང་བྱེད་པ་ཡིན་ཡང་ཡིད་ནི་རྟག་ཏུ་བདེ་
བར་མི་གནས་པར་འཇིགས་དངངས་ཁོ་ནའི་དབང་དུ་སོང་བས་ཉིན་ཞིག་ཕོ་བྲང་དུ་
འགྲོ་རྒྱུ་ཡང་བརྗེད་སོང་བར་བརྟེན། ཧཱ་ལི་ཧྥས་སྲིད་བློན་ལ་སྨྲས་པར། བདག་གིས་
ཨ་ལེ་འུན་ཏིང་གི་ཡིད་ཀྱི་སྡུག་བསྔལ་ཞི་ནས་འདི་གའི་ཞབས་འདེགས་ལེགས་པར་
འགྲུབ་ཕྱིར་ཁོ་ལ་ཀུ་ཐུ་ཀུ་ལུ་པད་སྦྱིན་ནའང་། ད་ཆ་ཁོ་པ་ངེད་རྣམས་དང་རྒྱང་དུ་
འགྲོ་བ་འདི་འདྲ་ཅི་ཡིན་ཞེས་གསུངས།
སྲིད་བློན་ཀྲང་ཨར་ཧྥན་གྱིས།། ཀྱེ། མི་དབང་ཆེན་པོ་མཁྱེན། གནའ་མིའི་
གཏམ་དུ་བཟའ་ཚང་བྱུང་ན་བདག་པོ་བརྗེད་ཟེར་བ་ཤིན་ཏུ་བདེན་ནོ་ཞེས་བརྗོད།
ཧཱ་ལི་ཧྥས་ཁོ་ལ་བྱེད་གཏད་དུ་གྱུར་བའི་དོན་ཞིག་ཕྲད་པ་མིན་ནམ། ངེད་
རྣམས་ཁོ་ལ་ལྟ་བར་འགྲོའོ་ཞེས་གསུངས།
ཧཱ་ལི་ཧྥ་དང་ཀྲང་ཨར་ཧྥན་རྒྱལ་བློན་གཉིས་དཀྱུས་ཆས་སྤྲས་ཏེ་ཕོ་བྲང་ནས་
ཕྱིར་ཐོན་གྱིས་ཐད་ཀར་ཨ་ལེ་འུན་ཏིང་གི་ཁྱིམ་དུ་ཕེབས། རྒྱལ་པོ་ཕེབས་པ་དང་
ཨ་ལེ་འུན་ཏིང་གིས་ཕེབས་བསུར་ངོ་བཅར་གྱིས་གུས་ཕྱག་ཕུལ། ཨ་ལེ་འུན་ཏིང་ནི་
སེམས་ངལ་གྱི་ཁུར་ལྕིས་མནན་ཏེ་གདོང་མདོག་ཀྱང་ཤིན་ཏུ་མི་སྡུག་པར་གྱུར་ཡོད་
པས། ཧཱ་ལི་ཧྥས་ཁྱོད་འདི་ལྟར་ཡིད་མུག་དགོས་དོན་ཅི་ཡིན་ཞེས་བཀའ་འདྲི་མཛད།
ཨ་ལེ་འུན་ཏིང་ན་རེ། མགོན་པོ་མཁྱེན་ནོ། །རྒྱལ་པོ་མི་དབང་ཆེན་པོའི་ཐུགས་
ཀྱི་བརྟེན་སར་བདག་ཅག་འབངས་རིགས་ཀྱིས་སྤྱོད་པ་ཅི་ལ་ནུས། ད་བར་བདག་
གིས་ཀུ་ཐུ་ཀུ་ལུ་པད་ཀྱི་འགྲམ་དུ་ཡང་སོང་བ་མེད་ན། རྒྱལ་པོ་ཆེན་པོས་ཁོང་ཕོ་
བྲང་དུ་ཕྱིར་ལོག་འཁྲིད་པར་མཛོད་ཅེས་བརྗོད།
རྒྱལ་པོ་ན་རེ། ཁོ་བོས་ཀུ་ཐུ་ཀུ་ལུ་པད་ངོ་ཕྲད་བྱུང་འཚམས་ཇི་བྱེད་གཏན་
འཁེལ་བྱེད་དོ་ཞེས་གསུངས།
ཨ་ལེ་འུན་ཏིང་གིས་རྒྱལ་པོ་ཆེན་པོ་དེ་རང་ལེགས་སོ། །
ཧཱ་ལི་ཧྥས་ཀུ་ཐུ་ཀུ་ལུ་པད་ཀྱི་གཟིམ་ཆུང་དུ་ཕེབས་པ་ན། མོ་དེ་མར་སྟན་ལས་
ལངས་ཏེ་ཕེབས་བསུ་དང་འབྲེལ་པུས་མོ་བཙུགས་ཏེ་ས་ལ་འོ་སྦྱོར་བའི་གུས་ཕྱག་ཕུལ།
ཧཱ་ལི་ཧྥས་ཨ་ལེ་འུན་ཏིང་གིས་ཁྱོད་དང་གཉེན་སྒྲིག་བྱས་མེད་དམ་ཞེས་དྲིས།
ཀུ་ཐུ་ཀུ་ལུ་པད་ཀྱིས་རྒྱལ་པོ་མི་དབང་ཆེན་པོ་མཁྱེན། ངེད་གཉིས་གཉེན་སྒྲིག་
བྱས་མེད་ཅེས་བརྗོད།
ཧཱ་ལི་ཧྥ་ཕྱིར་ལོག་ཕེབས་ཁར་ཨ་ལེ་འུན་ཏིང་ལ་ཁྱོད་སླད་ཕྱིན་ང་ཅག་དང་
འབྲེལ་བ་རྒྱང་དུ་གཏོང་མི་རུང༌། ཞེས་གསུངས་ནས་ཀུ་ཐུ་ཀུ་ལུ་པད་མཉམ་འཁྲིད་
ཀྱིས་ཕོ་བྲང་དུ་ཕྱིར་ལོག་ཕེབས།
ཀུ་ཐུ་ཀུ་ལུ་པད་ཕོ་བྲང་དུ་ལོག་རྗེས་ཨ་ལེ་འུན་ཏིང་ནི་ལུས་ཀྱི་ཁུར་ལྕི་ཕབ་
པ་ལྟར་དེ་ནུབ་གཉིད་ཀྱང་ཤིན་ཏུ་འཇམ་པ་ཞིག་བྱུང༌། ཕྱི་ཉིན་ཁོས་བློ་བདེ་བག་
ཕེབས་ངང་རྟ་ཕོ་བཅིབས་ནས་ཕོ་བྲང་དུ་གཞུང་དོན་སྒྲུབ་པར་བསྐྱོད། ཨ་ལེ་འུན་
ཏིང་གི་གཉེན་སྒྲིག་དོན་དུ་ཧཱ་ལི་ཧྥས་ནོར་མཛོད་བློན་ཆེན་ལ་མཛོད་སྦུག་ནས་
གསེར་ཊམ་ཁྲི་ཚོ་གཅིག་འདོན་དགོས་པའི་བཀའ་ཕབ་པ་དང་འབྲེལ་དངུལ་སྨར་
དེ་རྣམས་སྲིད་བློན་ཀྲང་ཨར་ཧྥན་ལ་གནང་ནས་ཁྱོད་རང་ངོ་མས་བྲན་གཡོག་ཁྲོམ་
ར་ནས་གསེར་ཊམ་ཁྲི་ཚོ་གཅིག་རི་བའི་གཞོན་ནུ་མ་ཡིད་དུ་འོང་བ་ཞིག་ཉོས་ཏེ་ཨ་
ལེ་འུན་ཏིང་གི་ཆུང་མར་སྤྲོད་དགོས་པའི་བཀའ་ཕབ།
ཀྲང་ཨར་ཧྥན་གྱིས་ཧཱ་ལི་ཧྥའི་བཀའ་བཞིན་ཨ་ལེ་འུན་ཏིང་མཉམ་དུ་བྲན་
གཡོག་ཁྲོམ་རར་གཞོན་ནུ་མ་ཉོ་བར་ཡོང་བའི་ཚེ་སྤྱི་ཁྱབ་ཧཱ་ལི་ཏཱ་ཡང་རང་གི་བུ་
ཁྲིད་ནས་བྲན་གཡོག་ཁྲོམ་རར་བུད་མེད་བྲན་གཡོག་ཉོ་བར་ཡོང་བ་དང་འཕྲད། ཅི་
ཕྱིར་ཞེ་ན། སྤྱི་ཁྱབ་ཧཱ་ལི་ཏཱ་ནི་གཟུགས་སྟོབས་ཆེ་ལ་དཔའ་རྩལ་ལྡན་པ། ཞི་དྲག་
གང་ལའང་འགྲན་པའི་ཟླ་དང་བྲལ་བ་ཞིག་ཡོད་མོད། འོན་ཀྱང་ཁོའི་བུ་ཧཱ་པུ་ཙུ་ལེ་
མུ་ཞེས་པ་དེ་མདོག་ཉེས་ལ་གླེན་པ། ན་ཚོད་ཉི་ཤུར་སླེབས་ཀྱང་བཞོན་པ་བཅིབས་
མི་ཤེས་པ་ཞིག་ཡོད། ཉིན་ཞིག་ཁོའི་སྐྱེད་མས་ཁོའི་ཕ་ལ་རང་རེའི་བུ་འདི་ན་ཚོད་
དར་ལ་བབས་པས་ཁོ་ལ་མནའ་མ་ལེན་པའི་དུས་ལ་བབས་ཞེས་བརྗོད།
ཕ་ན་རེ། ཁོ་ནི་ལུས་གཙང་སྦྲ་དང་མི་ལྡན་ཞིང་། མདོག་ཉེས་ལ་གླེན་པ་འདི་
ལྟ་བུར་བུད་མེད་སུ་ཞིག་འདོད་དམ་ཞེས་བརྗོད།
མ་དེས་དེ་ལྟར་ལགས་ན། བྲན་གཡོག་ཁྲོམ་ར་ནས་བྲན་མོ་ཞིག་བག་མར་ཉོས་
ན་ལེགས་ཞེས་བརྗོད།
རྒྱུ་མཚན་དེས་རྐྱེན་པས་ཧཱ་ལི་ཏཱ་ཕ་བུ་དང་། སྲིད་བློན་ཀྲང་ཨར་ཧྥན་དང་ཨ་
ལེ་འུན་ཏིང་བཅས་པ་བྲན་གཡོག་ཁྲོམ་རར་ཕྲད། སྐབས་དེར་ཁོང་རྣམས་མཛེས་
ཤིང་ཡིད་དུ་འོང་བའི་བྲན་གཡོག་བུ་མོ་ཞིག་ལ་ཡིད་ཀྱི་བརྟན་པ་ཕྲོགས་པས། སྲིད་
བློན་ཀྲང་ཨར་ཧྥན་གྱིས་བུ་མོ་དེར་རིན་གོང་གསེར་ཊམ་སྟོང་གཅིག་བསར་ནས་བར་
མི་དང་གོང་བསྒྲིགས། ཁོས་བུ་མོ་དེའི་སར་སོང་ནས་ཁྱོད་ཀྱི་མིང་ལ་ཅི་ཟེར་ཞེས་
དྲིས་པ་ན་བུ་མོ་དེས་བདག་གི་མིང་ལ་ཡ་སི་མི་ནཱ་ཟེར་ཞེས་བརྗོད།
སྐབས་དེར་ཧཱ་པུ་ཙུ་ལེ་མུ་ཡང་བུ་མོ་དེར་སེམས་ཤོར་ནས་རང་གི་ཕ་ལ་བདག་
ལ་བུ་མོ་འདི་ཉོ་དགོས་ཞེས་བརྗོད་པ་ན། ཕས་ཁྱོད་བུ་མོ་འདི་ལ་འདོད་ན་གོང་ཚད་
སྒྲིག་པར་སོང་ཞེས་བརྗོད་པ་དང་ཁོས་བར་མིའི་སར་སོང་ནས་བུ་མོ་འདི་ལ་རིན་
གོང་བསར་མི་བྱུང་ངམ་ཞེས་བརྗོད།
བར་མི་ན་རེ། བུ་མོ་འདིར་རིན་གོང་གསེར་ཊམ་སྟོང་ཚོ་གཅིག་བསར་མཁན་
འདུག་ཅེས་བརྗོད།
ཧཱ་པུ་ཙུ་ལེ་མུས་བདག་གིས་གསེར་ཊམ་སྟོང་དང་གཅིག་སྤྲོད་ཆོག་ཅེས་བརྗོད།
བར་མིས་ཨ་ལེ་འུན་ཏིང་ལ་དྲིས་པས། ཨ་ལེ་འུན་ཏིང་གིས་དེ་མར་བདག་གིས་
གསེར་ཊམ་སྟོང་ཕྲག་གཉིས་སྤྲོད་ཅེས་བརྗོད་ནས་ཕན་ཚུན་རིན་གོང་བསར་རེས་
བྱས་ཏེ་ཧཱ་པུ་ཙུ་ལེ་མུས་གསེར་ཊམ་རེ་སྤར་བ་ན་ཨ་ལེ་འུན་ཏིང་གིས་གསེར་ཊམ་
སྟོང་རེ་སྤར་ནས་གོང་ཐང་ཇེ་ཆེར་སོང་བས། སྤྱི་ཁྱབ་ཀྱི་བུ་དེ་སྤྲོ་ལངས་ཏེ་བར་མིར་
བདག་ལ་འགྲན་མི་དེ་སུ་ཡིན་ནམ་ཞེས་དྲིས།
བར་མི་ན་རེ། སྲས་སྐུ་ཞབས་མཁྱེན། སྲིད་བློན་ཀྲང་ཨར་ཧྥན་གྱིས་གསེར་ཊམ་
ཁྲི་ཕྲག་གཅིག་གནང་ནས་བུ་མོ་དེ་ཨ་ལེ་འུན་ཏིང་ལ་ཚོང་དགོས་ཞེས་གསུངས།
དེ་ལྟར་ཚོང་རྩོད་ཀྱི་དོན་མདོར། བུ་མོ་ཡ་སི་མི་ནཱའི་བདག་པོས་གསེར་ཊམ་
ཁྲི་ཚོ་གཅིག་བླངས་ནས་བུ་མོ་དེ་ཨ་ལེ་འུན་ཏིང་ལ་བཙོངས། ཨ་ལེ་འུན་ཏིང་གིས་
རིན་དངུལ་གྲངས་ཚང་སྤྲད་རྗེས་བུ་མོ་དེའི་ལག་ནས་འཇུས་ཏེ་ཁྲོམ་ཐོག་དེ་རང་ལ་
བདག་གིས་ཁྱོད་ཆུང་མར་བླངས་ནས་ཁྱོད་ལ་རང་དབང་བདེ་སྐྱིད་ཀྱི་གོ་སྐལ་སྦྱིན་
ནོ། །ཞེས་བརྗོད་མཚམས་དགའ་མགུ་ཡིད་ཚིམ་གྱི་ངང་ནས་ཡ་སི་མ་ནཱ་འཁྲིད་དེ་
སྒྲོབ་ཉམས་དང་བཅས་ཏེ་སོང་། དེའི་དུས་སུ་ཧཱ་པུ་ཙུ་ལེ་མུས་ངར་སྐད་དིར་དིར་
དུ་བུ་མོ་དེ་གང་དུ་སོང་ངམ་ཞེས་དྲིས་པས། བར་མིས་བུ་མོ་དེ་ཨ་ལེ་འུན་ཏིང་གིས་
གསེར་ཊམ་ཁྲི་ཕྲག་གཅིག་སྤྲད་ནས་རང་གི་བག་མར་ཉོས་ཏེ་ཁྲིད་སོང་ཞེས་བརྗོད།
ཧཱ་པུ་ཙུ་ལེ་མུ་སེམས་སྡུག་གིས་ཡིད་མུག་སྟེ་རང་ཁྱིམ་དུ་ལོག་རྗེས་མལ་དུ་ལུས་
ནས་ཟས་བཅུད་ཉལ་གཉིད་བྲལ་བའི་གནས་སུ་ལྷུང༌། ཁོའི་སྐྱེད་མས་རང་གི་བུ་དེ་
དབུགས་ཀྱི་རྒྱུ་བ་ཆད་ཉེར་ཡོད་པའི་ཚུལ་དེ་མཐོང་བ་ན་ཡིད་ལ་སྡུག་བསྔལ་གྱི་མུན་
པ་གཏིབས། ཁོང་གིས་བུ་ཁྱོད་གང་མགྱོགས་ནད་འོག་འདི་ལས་ཐར་བ་ཤོག ཁྱོད་
ཅིའི་ཕྱིར་ལུས་པོ་འདི་ལྟར་གུད་སོང་བ་ཡིན་ཞེས་བརྗོད།
བུ་དེས་བདག་ལ་ཡ་སི་མི་ནཱ་ཉོ་དགོས་ཞེས་བརྗོད།
སྐྱེད་མ་ན་རེ། མེ་ཏོག་ཚོང་མཁན་སླེབས་བྱུང་ན་མས་ཁྱོད་ལ་ཡ་སི་མི་ནཱ་ཉོས་
ཆོག་ཅེས་བརྗོད།
བུ་དེས་བདག་ལ་ཡ་སི་མི་ནཱ་ཞེས་པའི་མཛེས་མ་དེ་དགོས་པ་ལས་མེ་ཏོག་ཡ་
སི་མི་ནཱ་མི་དགོས། ཕས་བུ་མོ་དེ་བདག་ལ་ཉོ་བར་མི་བྱེད་ཅེས་བརྗོད།
རང་གི་ཕྲུ་གུའི་གཏམ་དེ་ཐོས་པ་དང་སྐྱེད་མའི་སེམས་སུ་ཁོང་ཁྲོ་ཆེན་པོ་བྱུང་
བས། དེ་མར་རང་གི་ཟླ་བོའི་སར་རྒྱུག་ནས་སྐུ་ངོ་མཁྱེན། ཁྱེད་ཀྱིས་ཡ་སི་མ་ནཱ་ཞེས་
པའི་བྲན་མོ་དེ་བདག་ཅག་གི་བུའི་མདུན་མར་མི་ཉོ་བ་ཅི་ཡིན་ཞེས་དྲིས།
ཕ་ན་རེ། བུ་མོ་དེ་སྐུ་སྲུང་དམག་སྤྱི་ཨ་ལེ་འུན་ཏིང་གིས་ཉོས་སོང་བས།
བདག་ནི་དཔོན་གྱི་ལག་ནས་འཕྲོག་པ་ཅི་ལ་ནུས་ཞེས་བརྗོད།
ཧཱ་པུ་ཙུ་ལེ་མུ་སེམས་ནད་དྲག་པོས་བརྡུངས་བས་མལ་དུ་ལུས་ནས་ཟས་བཅུད་
ཉལ་གཉིད་བྲལ་ཞིང་། ནད་གཞི་ཇེ་སྡུག་ཇེ་ལོད་དུ་སོང་བ་ན། སྐྱེད་མས་ཁོའི་མལ་
གྱི་འགྲམ་དུ་སྡུག་བསྔལ་གྱིས་ངུ་བཞིན་ནད་པ་བསྲུངས་ནས་སྡོད་པའི་ཚེ་གློ་བུར་
དུ་རྒན་མོ་ཞིག་སླེབས་བྱུང་བ་ཞིབ་པར་ལྟ་བའི་ཚེ་ན་དེ་ནི་རྐུན་པོ་ཀུ་མོང་ཀུ་མུའི་
མ་ཡིན་པ་རྟོགས། རྒན་མོ་དེའི་ཕྲུ་གུ་ཀུ་མོང་ཀུ་མུ་ཞེས་པ་དེ་ནི་གཞན་གྱི་ཁྱིམ་ལ་
འབིགས་རྒྱག་པའམ། ཡང་ན་ཐོག་བཤུས་བརྒྱབ་ནས་རྐུ་རྒྱག་མཁན་ཡུལ་གྱི་བདེ་
མེ་ཏོག་རིགས་ཤིག་ལའང་ཡ་སི་མི་ནཱ་ཟེར།
བ་འཇོམས་པའི་རྐུན་མ་ནག་ཆེན་ཞིག་ཡིན། ཕྱིས་སུ་དམག་མིར་ཞུགས་ཏེ་མཚོན་
ཆ་བརྐུས་པས་སྤྱི་ཁྱབ་ནས་འཇུ་བཟུང་གིས་ཁྲིམས་སར་བསྐྱལ་བས་ཧཱ་ལི་ཧྥས་སྲོག་
ཁྲིམས་གཅོད་རྒྱུར་ཁོས་སྔར་བྱས་ལ་འགྱོད་བཤགས་བྱེད་རྒྱུ་ཡིན་ཟེར་ནས་སྲིད་བློན་
ལ་སྲོག་སྐྱོབ་ཡོང་བའི་ཞུ་བ་འཐེན། སྲིད་བློན་གྱིས་སྙིང་རྗེར་དགོངས་ནས་ཧཱ་ལི་ཧྥར་
སྲོག་ཁྲིམས་མི་གཅོད་པའི་ཞུ་བ་ཕུལ་བ་ན་ཧཱ་ལི་ཧྥས་མི་ངན་འདི་ནི་ཡུལ་སྡེ་དཀྲུག་
པའི་གཤེད་མ་ཡིན་ན། །ཁྱོད་ཅིའི་ཕྱིར་ཁོ་ལ་སྲོག་ཁྲིམས་མི་གཅོད་པའི་ཞུ་བ་བྱེད་པ་
ཡིན་ཞེས་གསུངས།
སྲིད་བློན་ན་རེ། མགོན་པོ་ཁྱེད་ཀྱིས་ཁོ་ལ་སྲོག་ཁྲིམས་མི་གཅོད་པར་བཙོན་དུ་
བཅུག་ན་ལེགས། ཅིའི་ཕྱིར་ཞེ་ན། བཙོན་ཁང་ནི་ཉེས་ཅན་དང་དགྲ་བོ་རྣམས་ཀྱི་
དུར་ས་ཡིན་ཞེས་བརྗོད།
ཧཱ་ལི་ཧྥས་སྲིད་བློན་གྱི་ཞུ་རེ་ལྟར་སྲོག་ཁྲིམས་ཡང་པར་བྱས་ནས་ཚེ་གང་ཁྲིམས་
མུན་དུ་འཇོག་རྒྱུའི་བཀའ་ཁྲིམས་བཅད་པ་ན། ཀུ་མོང་ཀུ་མུར་ཚེ་སྒོ་ཚེ་ལྕགས་བརྒྱབ་
ནས་བཙོན་དུ་བཅུག ཁོའི་སྐྱེད་མས་བཙོན་དུ་ལྟ་བར་ཡོང་ནས་སྨྲས་པར། བདག་
གིས་ཁྱོད་ལ་སྔར་འགྱོད་ཕྱི་འདོམས་ཀྱིས་མི་བཟང་པོ་ཞིག་བྱེད་དགོས་པའི་བསླབ་
བྱ་ཐེངས་མང་བྱས་ཀྱང་ཁྱོད་ཀྱིས་ཉན་དུ་མ་བྱུང་ཞེས་འཁང་ར་བྱས་པ་ན། ཀུ་མོང་
ཀུ་མུས་བསྐོས་པའི་ལས་ལ་འགྱོད་པས་ཅི་ཕན། དེ་ལས་སྐྱེད་མ་ཁྱེད་ཀྱིས་གོ་སྐབས་
ཤིག་བཙལ་ཏེ་སྤྱི་ཁྱབ་ཀྱི་ལྕམ་ཆུང་སར་སོང་ནས་སྤྱི་ཁྱབ་ལ་བདག་སྐྱོབ་པའི་རོགས་
མགོན་མཛད་དགོས་པའི་རེ་བ་འདོན་དགོས་ཞེས་བརྗོད།
ཀུ་མོང་ཀུ་མུའི་སྐྱེད་མ་སྤྱི་ཁྱབ་ཀྱི་ཁྱིམ་དུ་ཡོང་བའི་ཚེ་སྤྱི་ཁྱབ་ཀྱི་ལྕམ་ཆུང་
གདོང་པ་གློད་དེ་ཡིད་མུག་ནས་བསྡད་ཡོད་པས། རྒན་མོས་ལྕམ་ཆུང་སྐུ་ཞབས་ཁྱེད་
ཐུགས་མི་སྤྲོ་བ་འདི་འདྲ་ཅི་ཡིན་ཞེས་དྲིས།
ལྕམ་ཆུང་ན་རེ། བདག་གི་བུ་ཧཱ་པུ་ཙུ་ལེ་མུ་གསོན་པའི་རེ་བ་མ་མཆིས་ཞེས་བརྗོད།
རྒན་མོ་ན་རེ། ཁྱེད་ཀྱི་སྲས་ཆུང་ལ་ཉེས་པའི་བྱ་བ་ཅི་བྱུང་བ་ཡིན་ནམ་ཞེས་དྲིས།
ལྕམ་ཆུང་གིས་རང་གི་བུ་ལ་བྱུང་བའི་གནས་ཚུལ་རྣམས་ཚར་གཅིག་གླེང་པས།
རྒན་མོས་ཁྱེད་ཀྱི་སྲས་ཆུང་སྐུ་ཉེན་ལས་སྐྱོབ་མི་བྱུང་ན་དེ་ལ་ཁྱེད་ཀྱིས་དྲིན་གཟོ་ཇི་
ལྟར་བྱེད།
ལྕམ་ཆུང་གིས་ཁྱོད་ལ་ཐབས་ཅི་ཡོད།
རྒན་མོ་ན་རེ། བདག་གི་བུ་ཀུ་མོང་ཀུ་མུ་བཙོན་དུ་བཅུག་ནས་ཡོད་པས། ཁྱོད་
ཀྱིས་གཟབ་མཆོར་གང་ལེགས་སྤྲས་ཐོག་དགའ་དགའ་སྤྲོ་སྤྲོའི་ངང་སྤྱི་ཁྱབ་སར་
ཕེབས་ཏེ་བདག་གིས་ཁྱོད་ལ་དོན་ཆེན་ཞིག་ཤོད་རྒྱུ་ཡོད་པས། སྔོན་དུ་ཁྱོད་ཀྱིས་
བདག་ལ་ཁས་ལེན་དམ་བཅའ་འཇོག་དགོས་ཞེས་བརྗོད་རྗེས་ཀུ་མོང་ཀུ་མུ་ཟེར་བའི་
ཉེས་ཅན་པ་ཞིག་བཙོན་དུ་ཡོད་པ་དེའི་མ་སྐྱོ་ངན་ཞིག་ཡོད་པ་བདག་གི་འགྲམ་དུ་
ཡོང་ནས་མོའི་བུ་བཙོན་ནས་ཐར་བའི་རོགས་མགོན་བྱེད་དགོས་པའི་ཞུ་བ་འཐེན་
པར་བྱེད་ན། ཁྱེད་ཀྱིས་ཧཱ་ལི་ཧྥར་ཉེས་ཅན་པ་དེས་སྔར་ཉེས་ལ་འགྱོད་བཤགས་དང་
སླད་ནས་མི་བཟང་པོ་ཞིག་བྱས་ཏེ་མ་རྒན་མོར་ལྟ་སྐྱོང་བྱེད་རྒྱུ་ཁས་བླངས་སོང་བས།
ཁོ་བཙོན་གྲོལ་གཏོང་རྒྱུའི་ཞུ་བ་འཐེན་དགོས་ཞེས་བརྗོད་དགོས་པའི་མངག་ཆ་བྱས།
ལྕམ་ཆུང་གིས་དེ་ལྟར་བྱས་ན་འགྲིག་ཅེས་བརྗོད་ནས་རྒན་མོའི་ངག་བཀོད་ལྟར་
རང་གི་ཟླ་བོའི་སར་བསྐྱོད་དེ་རྒན་མོས་བཤད་པ་ཇི་བཞིན་ཟླ་བོར་བརྗོད་པ་ན། སྤྱི་
ཁྱབ་ཀྱིས་རང་གི་ཆུང་མའི་རེ་བ་ལྟར་བསྒྲུབ་རྒྱུའི་ཁས་བླངས། ཕྱི་ཉིན་ཞོགས་པའི་
ཕྱག་འཚལ་ཟིན་མཚམས་སྤྱི་ཁྱབ་བཙོན་ཁང་དུ་སོང་ནས་ཀུ་མོང་ཀུ་མུར་ཁྱོད་རང་
གི་ནག་ཉེས་ལ་འགྱོད་བཤགས་བྱེད་དམ་ཞེས་དྲིས།
ཀུ་མོང་ཀུ་མུ་ན་རེ། ཁོ་བོས་རང་བསགས་ཀྱི་ཉེས་པར་ཁ་ཞེ་གཉིས་མེད་ཀྱིས་
འགྱོད་བཤགས་བྱེད་རྒྱུ་ཨཱ་ལཱར་ཁས་ལེན་ཞུས་ཟིན་པ་ཡིན་ཞེས་བརྗོད།
སྤྱི་ཁྱབ་ཀྱིས་ཚེ་སྒོ་ཚེ་ལྕགས་བརྒྱབ་པའི་ཉེས་ཅན་པ་ཀུ་མོང་ཀུ་མུ་ཕོ་བྲང་དུ་ཧཱ་
ལི་ཧྥའི་སར་ཁྲིད་དེ་པུས་མོ་ས་ལ་བཙུགས་ནས་ཀུ་མོང་ཀུ་མུ་བཙོན་སྒྲོལ་གུ་ཡངས་
ཐོབ་རྒྱུའི་རེ་བ་ཞུ་རྩིས་བྱེད་པའི་ཚེ། ཧཱ་ལི་ཧྥས་ཁྱོད་ལ་ཞུ་དོན་ཅི་ཡོད་ཅེས་དྲིས་པ་
ན། སྤྱི་ཁྱབ་ཀྱིས་ཀུ་མོང་ཀུ་མུ་ཧཱ་ལི་ཧྥའི་སྐུ་མདུན་དུ་འཁྲིད། ཧཱ་ལི་ཧྥས་ཉེས་ཅན་པ་
དེ་གཟིགས་མ་ཐག་ཀུ་མོང་ཀུ་མུ། ཁྱོད་ད་དུང་གསོན་པོར་བསྡད་ཡོད་དམ་ཞེས་དྲིས།
ཀུ་མོང་ཀུ་མུ་ན་རེ། རྒྱལ་པོ་མི་དབང་ཆེན་པོ། ཉེས་ཅན་བདག་འདུ་བྱེད་མ་
སྟོངས་ཙམ་བྱུང་ཞེས་བརྗོད།
ཧཱ་ལི་ཧྥ་ན་རེ། ཧཱ་ལི་ཏཱ། ཁྱོད་ཉེས་ཅན་པ་འདི་འདིར་འཁྲིད་ཡོང་དོན་ཅི་ཡིན་
ཞེས་དྲིས།
ཧཱ་ལི་ཏཱ་ན་རེ། ཁོའི་སྐྱེད་མ་རྒན་མོར་ལྟ་སྐྱོང་བྱེད་མི་མེད་པར་ཤིན་ཏུ་ཡ་ང
བའི་གནས་སུ་ལྷུངས་འདུག་ན།། རྒྱལ་པོ་ཆེན་པོས་བྱམས་སྙིང་ལ་དགོངས་ནས་ཁོ་
པ་བཙོན་སྒྲོལ་གུ་ཡངས་ཡོང་བའི་རེ་བ་ཞུ་ལ་ཡོང་བ་ཡིན། ཁོ་པས་རང་གི་སྔར་
བསགས་བྱས་ཉེས་ལ་འགྱོད་བཤགས་ཀྱིས་སླད་མི་བཟང་པོ་ཞིག་བྱེད་རྒྱུའི་ཁས་ལེན་
དམ་བཅའ་བཞག་སོང་བས། རྒྱལ་པོ་མི་དབང་ཆེན་པོས་ཁོ་པ་བཙོན་ལས་བཏང་སྟེ་
དམག་ཁོངས་སུ་བྱས་རྗེས་བཞག་ནས་བྱས་ཉེས་སེལ་རྒྱུའི་གོ་སྐབས་སྩལ་དུ་གསོལ་
ཞེས་བརྗོད།
ཧཱ་ལི་ཧྥ་ན་རེ། ཁྱོད་ཀྱིས་སྔར་བསགས་ཀྱི་བྱས་ཉེས་ལ་འགྱོད་བཤགས་བྱེད་
དམ་ཞེས་གསུངས།
རྒྱལ་པོ་མི་དབང་ཆེན་པོ་མཁྱེན། བདག་གིས་སྔ་དུས་ནས་ཨཱ་ལཱར་བཤགས་པ་
ཕུལ་ཟིན་པ་ཡིན།
ཧཱ་ལི་ཧྥས་སྤྱི་ཁྱབ་ཀྱི་ཞུ་དོན་ལ་གནང་བ་བསྩལ་ནས་ཀུ་མོང་ཀུ་མུའི་ཉེས་པ་
ཡང་པར་མཛད་དེ་ཁོའི་ལུས་ཀྱི་ཚེ་སྒོ་ཚེ་ལྕགས་རྣམས་དཀྲོལ་དུ་བཅུག་ཐོག ཁོ་པ་
དམག་ཁོངས་སུ་བཞག་སྟེ་སླད་གང་ཅིར་འགྲོ་བཟོ་སྡོད་མཁས་དགོས་པ་ལས་ཚུལ་
མིན་ཁྲིམས་འགལ་གྱི་ངན་སྤྱོད་རིགས་བྱེད་མི་རུང་ཞེས་བཀའ་བཀོད་ནན་པོ་མཛད།
ཀུ་མོང་ཀུ་མུས་བཙོན་སྒྲོལ་གུ་ཡངས་ཐོབ་པའི་དགའ་སྤྲོའི་མཆི་མ་གཏོང་
བཞིན་ཧཱ་ལི་ཧྥའི་ཕྱག་ལ་འོ་སྦྱར་ནས་བཀའ་དྲིན་རྗེས་དྲན་ཞུས་རྗེས་ལས་ཞྭ་ལས་
གོས་གྱོན་ནས་དམག་སྒར་དུ་ལོག ཁོའི་མ་ནི་རང་གི་ཕྲུ་གུ་བཙོན་ལས་ཐར་བའི་
དགའ་ཚོར་གྱིས་སྤྱི་ཁྱབ་ཀྱི་ཁྱིམ་དུ་སོང་ནས་ལྕམ་ཆུང་ལ་ཐུགས་རྗེ་ཆེ་ལན་མང་ཞུས།
སྤྱི་ཁྱབ་ཀྱི་ལྕམ་ཆུང་གིས་ཨཱ་ལཱའི་ཐུགས་རྗེས་ཁྱོད་ཀྱི་ཕྲུ་གུ་བཙོན་ལས་ཐར་བ་རེད་ན།
ཁྱོད་ཀྱི་བུ་ལ་བུ་མོ་ཡ་སི་མི་ནཱ་བདག་གི་བུ་ཧཱ་པུ་ཙུ་ལེ་མུའི་ཆུང་མར་འགུགས་པའི་
ཐབས་ཤེས་བྱེད་དགོས་ལུགས་བརྗོད་མེད་དམ་ཞེས་དྲིས།
རྒན་མོ་ན་རེ། བདག་གིས་ཁོ་ལ་ཐབས་ཤེས་བྱེད་རྒྱུའི་སྐུལ་མ་གཏོང་རྒྱུ་ཡིན་
ཞེས་བརྗོད། དེ་ལྟར་རྒན་མོས་ལྕམ་ཆུང་ལ་ཁས་ལེན་བྱས་ནས་རང་ཁྱིམ་དུ་ལོག་
པའི་ཚེ་ན་ཀུ་མོང་ཀུ་མུ་ནི་མྱོས་བྱེད་བཏུང་བས་བཟི་ནས་ཡོད་པས། མས་སྐབས་
དེ་དང་བསྟུན་ནས་ཁོ་ལ་སྨྲས་པར། བུ་ཁྱོད་བཙོན་སྒྲོལ་གུ་ཡངས་ཐོབ་པ་འདི་ནི་
སྤྱི་ཁྱབ་ལྕམ་ཆུང་གི་རོགས་རམ་ལ་བརྟེན་ནས་བྱུང་བ་རེད་ན། ཁྱོད་ཀྱིས་ལྕམ་ཆུང་
གི་བཀའ་དྲིན་གཟོ་སླད་ཨ་ལེ་འུན་ཏིང་ཨི་པི་ཟཱ་མོང་ཐེ་བསད་ནས་ཁོའི་ཆུང་མ་ཡ་
སི་མི་ནཱ་ལྕམ་ཆུང་གི་བུ་ཧཱ་པུ་ཙུ་ལེའི་བག་མར་འགུག་པའི་ཐབས་ཤིག་ཅི་ནས་ཀྱང་
བྱེད་དགོས་ཞེས་བརྗོད།
ཀུ་མོང་ཀུ་མུ་ན་རེ། དོན་དེ་ཤིན་ཏུ་སླ་བས་ཁོ་བོས་དོ་ནུབ་རང་སྒྲུབ་པར་བྱེད་
དོ་ཞེས་བརྗོད།
དེ་ཉིན་ནི་ཟླ་དང་པོ་ཤར་བ་ལ་བརྟེན། ཧཱ་ལི་ཧྥས་སྔར་ལམ་ལྟར་ཚེས་གཅིག་
གི་དགོང་མོ་བཙུན་མོ་ཙུ་པི་ཡུ་ཏཱའི་གཟིམ་ཆུང་དུ་བཞུགས་ཞག་མཛད་ཅིང་། སྐབས་
དེར་བྲན་གཡོག་བུད་མེད་ཅིག་གློད་བཀྲོལ་བཏང་ནས་རང་དབང་སྤྲོད་དགོས་
པའམ། ཡང་ན་དེ་མཚུངས་ཀྱི་དགེ་བའི་ལས་འགའ་སྒྲུབ་དགོས་པ་ཡིན། དེ་ནུབ་
རྒྱལ་པོས་སྔར་ལམ་ལྟར་མགུལ་ཕྲེང་དང༌། སྦྲང་ལྕག ཕྱག་ཕྱིས། ཕྱག་རྒྱུས། གསེར་
གྱི་འཇུ་ཐག་དང་རིན་པོ་ཆེའི་ཕྲ་ཚོམ་བཏབ་པའི་གསེར་གྱི་བཞུ་སྒྲོན། དཔོན་ཆས་
དང་བཅས་པ་ཕོ་བྲང་དུ་མཉམ་འཇོག་གིས་ནང་གཡོག་ལ་རྩིས་སྤྲོད་ཐོག་རང་ཉིད་
བཙུན་མོའི་གཟིམ་ཆུང་དུ་ཕེབས་ནས་བཞུགས་ཞག་གནང་། ཉམས་དགའ་ཡིད་
འོང་གི་མཚན་མོའི་ཐུན་གསུམ་འདས་ནས་མི་རྣམས་སྐྱིད་པོའི་གཉིད་དུ་ཡུར་བའི་
དུས་སུ་ཀུ་མོང་ཀུ་མུས་གྲི་དང་ལྕགས་ཀྱུ་ལ་སོགས་མཚོན་གྱི་བྱེ་བྲག་རྣམས་ཁུར་ནས་
འཇབ་མྱུལ་གྱིས་ཧཱ་ལི་ཧྥའི་བཞུགས་གནས་སུ་བསྐྱོད། དེར་སླེབས་པ་དང་ཁོས་སྐས་
ཀ་དང་ཐག་པར་འཁྱུད་ནས་ཐོག་སྟེང་དུ་འཛེགས་ཤིང་། གནམ་སྒོ་ཕྱེ་ནས་ཕོ་བྲང་
ནང་ཞུགས་པ་དང་བཟི་སྨན་བཏབ་ནས་ནང་གཡོག་གཉིས་ནག་ཐུམ་དུ་བཏང་རྗེས་
ཧཱ་ལི་ཧྥའི་ན་བཟའ་དང༌། མགུལ་ཕྲེང༌། སྦྲང་ལྕག ཕྱག་ཕྱིས། ཕྱག་རྒྱུས། གསེར་
གྱི་བཞུ་སྒྲོན་བཅས་ཁྱེར་ཏེ་སྔར་ཡོང་བའི་ལམ་དེ་རང་བརྒྱུད་དེ་ཕྱིར་ཐོན་ནས་ཨ་
ལེ་འུན་ཏིང་གི་ཁྱིམ་དུ་སོང༌། སྐབས་དེར་ཨ་ལེ་འུན་ཏིང་དང་ཆུང་མ་ཡ་སི་མི་ནཱ་
གཉིད་སྟུག་པོར་ཁུག་ནས་ཡོད་པ་ན། ཀུ་མོང་ཀུ་མུས་སྒོ་རའི་ནང་སོང་སྟེ་རྡོ་བཅལ་
དྲུས་པའི་ནང་རྒྱལ་པོའི་སྐུ་ཆས་ཁག་གཅིག་སྦས་རྗེས་དོང་ཁ་བསུབས་ནས་རྡོ་བཅལ་
སྔར་མུས་ལྟར་བཀབ། དེ་ནས་ཁོ་ཁྱིམ་དུ་ལོག་སྟེ་དགའ་མགུ་ཡིད་ཚིམ་གྱི་ངང་ནས་
ད་ནི་བདག་གིས་གསེར་གྱི་བཞུ་སྒྲོན་འདིའི་འོག་ཏུ་ཨ་རག་བློ་ཡིད་ཚིམ་པ་ཞིག་
འཐུང་ངོ་ཞེས་བརྗོད།
ཕྱི་ཉིན་ཞོགས་པ་ཧཱ་ལི་ཧྥ་རྣལ་ལས་བསད་དེ་རང་གི་གཟིམ་ཆུང་དུ་ན་བཟའ་
བརྗེ་བར་ཕེབས་པ་ན། ནང་གཡོག་གཉིས་གཉིད་སྟུག་པོས་གཟི་ཞིང༌། ན་བཟའ་
རྣམས་ཀྱང་གར་སོང་མེད་པས་ཐུགས་རབ་ཏུ་ཁྲོས་ནས་སྐད་ཆེན་གྱིས་ནང་གཡོག་
གཉིས་བོས་ཀྱང་སྐད་མ་མཐོངས་པས། སྐུ་ལ་བཞེས་པའི་མལ་གོས་དམར་པོ་དེ་
རང་མནབས་ནས་རྒྱལ་བློན་འཛོམས་གྲོས་སར་ཕེབས། སྲིད་བློན་ཀྲང་ཨར་ཧྥན་གྱིས་
མྱུར་བར་རྒྱལ་པོའི་མདུན་བསུས་ཏེ་གུས་ཕྱག་ཕུལ་ནས་ཨཱ་ལཱའི་ཐུགས་རྗེས་རྒྱལ་པོ་མི་
དབང་ཆེན་པོའི་སྐུའི་བར་ཆད་ཐམས་ཅད་ཟློག་པ་ཤོག་ཅེས་བརྗོད།
ཧཱ་ལི་ཧྥས་བདག་ལ་བར་ཆད་ཆེན་པོ་འདུག་གོ་ཞེས་གསུངས།
སྲིད་བློན་ན་རེ། བསམ་ཡུལ་ལས་འདས་པའི་གནས་ཚུལ་ཅི་ཞིག་བྱུང་བ་ཡིན་
ནམ་ཞེས་བརྗོད།
ཧཱ་ལི་ཧྥས་མདང་ནུབ་རང་གི་ན་བཟའ་བོར་བརླག་སོང་ཚུལ་སྲིད་བློན་ལ་ཞིབ་
པར་གསུངས། སྐབས་དེར་སྤྱི་ཁྱབ་དེ་ཡང་ཀུ་མོང་ཀུ་མུ་མཉམ་འཁྲིད་ཀྱིས་ཞོགས་
པའི་རྒྱལ་བློན་མདུན་གྲོས་ལ་ཡོང་བའི་ཚེ་ཧཱ་ལི་ཧྥ་སྐུ་རླུང་ཡོངས་སུ་ཞི་མེད་པས།
ཁྱབ་གཟིགས་མ་ཐག་གློ་བུར་དུ་ཧཱ་ལི་ཏཱ། སྦག་ཏཱའི་གྲོང་ནང་དུ་གནས་ཚུལ་ཇི་འདྲ་
འདུག་གམ་ཞེས་གསུངས།
སྤྱི་ཁྱབ་ན་རེ། གྲོང་ནང་དུ་སྔར་རྒྱུན་བཞིན་ཞི་ཞིང་བདེ་བར་གནས་ལགས།
རྒྱལ་པོས་ཁྱོད་རྫུན་ཤོད་པ་ཨེ་ཡིན་ཞེས་བསྡིགས།
སྤྱི་ཁྱབ་ཀྱིས་མི་དབང་ཆེན་པོ། འདི་ལྟར་གསུངས་བ་ཅི་ཡིན་ཞེས་བརྗོད།
ཧཱ་ལི་ཧྥས་ཁོ་པར་ན་བཟའ་དང་དངོས་རིགས་བོར་བརླག་སོང་ཚུལ་གླེང་ཐོག
ཁྱོད་ནས་གནས་ཚུལ་འདི་འཕྲལ་དུ་རྩད་གཅོད་ཀྱིས་དངོས་པོ་བོར་བརླག་སོང་
རིགས་གཅིག་ཀྱང་མ་ལུས་པ་ལག་ཏུ་ལོན་ཐུབ་པ་བྱེད་དགོས་ཞེས་བཀའ་ནན་བསྩལ།
སྤྱི་ཁྱབ་ན་རེ། རྒྱལ་པོ་མི་དབང་ཆེན་པོ་མཁྱེན། སྲོ་ཤིག་ནི་ལུས་ཐོག་ནས་སྐྱེས་
པའི་སྲིན་འབུ་ཡིན་ན། རྒྱལ་པོའི་ཕོ་བྲང་ནང་ཕྱི་མི་ཅི་ལ་ཐར་ཞེས་བརྗོད།
ཧཱ་ལི་ཧྥ་ན་རེ། བོར་བརླག་སོང་བའི་དངོས་པོ་རྣམས་བཙལ་རྙེད་མ་ཐུབ་ན་
ཁྱོད་ལ་སྲོག་ཁྲིམས་གཅོད་རྒྱུ་ཡིན།
སྤྱི་ཁྱབ་ན་རེ། མགོན་པོ་མཁྱེན་ནོ། །བདག་གི་སྔོན་ལ་ཀུ་མོང་ཀུ་མུར་སྲོག་
ཁྲིམས་གཅོད་དགོས་པ་ཡིན། ཁོ་ནི་སྲུང་དམག་གི་འགོ་པ་ཡིན་པས་རྐུན་ཇག་རྣམས་
ཀྱི་སྤྱོད་ཚུལ་ཁོ་པས་གསལ་ངེས་ཤེས་པ་ཡིན་ཞེས་བརྗོད།
སྤྱི་ཁྱབ་ཀྱི་གཏམ་དེ་ཐོས་པ་དང་ཀུ་མོང་ཀུ་མུས་དེ་མར་པུས་མོ་ས་ལ་བཙུགས་
ཏེ་ཀྱེ། རྒྱལ་པོ་མི་དབང་ཆེན་པོ་བྱམས་དང་སྙིང་རྗེར་དགོངས་ནས་བདག་ཚེ་ཐར་
ཐོངས། རྐུ་ཤོར་གྱི་དོན་དེ་ཁོ་བོས་དཔྱད་ནས་མཐིལ་རྟོགས་པ་བྱེད། རྒྱལ་པོ་ཆེན་
པོས་བདག་ལ་ལས་རོགས་ཁྲིམས་དཔོན་གཉིས་དང་དཔང་མི་གཉིས་གཏོང་བར་
ཞུ། ཅི་ཕྱིར་ཞེ་ན། ད་ཐེངས་ཀྱི་རྐུན་པོ་དེ་ནི་དྲེགས་པ་དང་ང་རྒྱལ་ཤིན་ཏུ་ཆེ་བས་
རྒྱལ་པོ་དང་སྤྱི་ཁྱབ་སོགས་ཀྱང་མིག་ནང་དུ་མི་འཇོག་མཁན་ཞིག་ཡིན་ཚོད་ལ་ལས་
རོགས་མང་ཙམ་མེད་ན་མི་ཐུབ།
ཧཱ་ལི་ཧྥ་ན་རེ། བབདག་གིས་ཁྱོད་ལ་དགོས་པའི་ལས་རོགས་བཏང་བས་ཆོག
ཁྱོད་ཀྱིས་ཐོག་མར་ཕོ་བྲང་ནང་ཁོངས་སུ་ཞིབ་བཤེར་གྱིས་དེ་ནས་སྲིད་བློན་གྱི་ཁྱིམ་
དང་། སྐུ་སྲུང་དམག་སྤྱིའི་ལས་ཤག་བཅས་གོང་ནས་འོག་བར་རིམ་པ་བཞིན་བཤེར་
ཏེ་རྐུན་པོ་དེ་ཅི་ནས་ཀྱང་རྩད་གཅོད་ཐུབ་པ་བྱེད་དགོས་ཞེས་གསུངས།
ཀུ་མོང་ཀུ་མུ་ན་རེ། མགོན་པོ་ཁྱེད་ཀྱིས་གསུངས་པ་བདེན། རྐུན་པོ་དེ་ནི་རྒྱལ་
པོའི་ཐུགས་བློས་འགེལ་ས་ཞིག་ཡིན་སྲིད་པའམ་ཡང་ན་རང་རེའི་དཔོན་རིགས་ཤིག་
གི་ཉེ་དུ་ཡིན་ཡང་སྲིད་ཅེས་བརྗོད།
རྒྱལ་པོ་ན་རེ། བདག་གི་སྲོག་དམར་པོ་ཚད་ལ་བཙུགས། རྐུན་པོ་དེ་ཁོ་བོའི་བུ་
ཡིན་ཡང་སྲོག་ཁྲིམས་གཅོད་ངེས་ཡིན་ཞེས་གསུངས།
དེ་ནས་ཀུ་མོང་ཀུ་མུས་ཁྲིམས་དཔོན་དང་དཔང་མི་མཉམ་འཁྲིད་ཐོག དབྱུག་
པ་དང་། ལྕགས་རྒྱུག ཟངས་རྒྱུག རྣོ་ལྕགས་ཀྱི་དབྱུག་པ་བཅས་རེ་རེ་ནས་རྐང་
གསུམ་རེ་ལག་ཏུ་ཁུར་ཏེ་འགྱིངས་ཉམས་ལྡན་པའི་ངང་ཕོ་བྲང་ནང་ཁོངས་ནས་འགོ་
བཙུགས་ཏེ་རིམ་བཞིན་སྲིད་བློན་དང་མདུན་བློན་རྣམས་ཀྱི་ལས་ཤག་བཤེར་བའི་ཚེ་
ཨ་ལེ་འུན་ཏིང་གི་ཁྱིམ་དུ་འབྱོར།ར། ཨ་ལེ་འུན་ཏིང་གིས་ཕྱི་རོལ་ཏུ་ཅ་ཅོའི་འུར་སྒྲ་ཆེ་
བ་ཐོས་པ་ན་སྒོ་ཕྱེ་ནས་ལྟ་བའི་ཚེ་སྤྱི་ཁྱབ་ལྟོས་བཅས་སྒོ་འགྲམ་དུ་འབྱོར་ཡོད་པས།
ཁོ་ནི་ཡ་མཚན་ཆེན་པོས་དོན་ཅི་ཞིག་བྱུང་བ་ཡིན་ནམ་ཞེས་དྲིས་པ་ན། སྤྱི་ཁྱབ་ཀྱིས་
ཡོང་རྐྱེན་གནས་ལུགས་ཞིབ་པར་བརྗོད་པས། ཨ་ལེ་འུན་ཏིང་གིས་ཁྱེད་རྣམས་ཁྱིམ་
སྦུག་ཏུ་བཤེར་བར་ཕེབས་ཞེས་བརྗོད།
སྤྱི་ཁྱབ་ན་རེ། སྐུ་ངོ་ཆེ་མོ་དགོངས་འགལ་མེད་པ་མཁྱེན། ཁྱེད་ནི་རྒྱལ་པོའི་
ཐུགས་བློ་གཏོད་ཡུལ་ཡིན་གཤིས། ཁྱེད་ཀྱིས་རྒྱལ་པོར་ལྷག་བསམ་མ་དག་པའི་བྱ་
བ་ཅི་ལ་མཛད་སྲིད།
ཨ་ལེ་འུན་ཏིང་ན་རེ། སྐྱོན་ཅི་མེད། ཁྱེད་རྣམས་ཞིབ་བཤེར་གང་དགའ་གནང་།
སྤྱི་ཁྱབ་ཀྱིས་ཁྲིམས་དཔོན་དང་དཔང་མི་རྣམས་ཁྲིད་དེ་ཁྱིམ་སྦུག་ཏུ་བཞུད།
དེ་རྣམས་ཀྱི་རྗེས་སུ་ཀུ་མོང་ཀུ་མུ་འགྱིངས་ཉམས་དང་བཅས་སྒོ་རའི་ནང་ཞུགས་
ནས་རྒྱལ་པོའི་སྐུ་ཆས་སྦ་ཡུལ་རྡོ་ལེབ་དེའི་ཐོག་ཏུ་ཀྲོང་ངེར་ལངས་ཏེ་ལག་གི་ལྕགས་
རྒྱུག་རྡོ་ཐོག་ཏུ་བརྒྱབ་པས། རྡོ་ལེབ་གས་ནས་དུམ་བུར་སོང་སྟེ་དེའི་འོག་ནས་གོས་
སྣ་འདྲ་བའི་དངོས་པོ་རབ་རིབ་ཏུ་མངོན་བྱུང་བ་ན། ཁོས་སྐད་ཤུགས་ཆེན་པོས་ཨ་
ཙི་ཙི། བྱ་བ་འདི་བཟང་བ། ངེད་རྣམས་འདིར་སླེབས་པ་དང་ཨཱ་ལཱས་བདག་ཚོར་
དངོས་གྲུབ་བསྩལ་བྱུང་། ཁྱེད་རྣམས་འདིར་གཟིགས་པར་ཕེབས་ཞེས་བརྗོད།
སྤྱི་ཁྱབ་དང་། ཁྲིམས་དཔོན། དཔང་མི་དང་བཅས་པས་ཁོའི་གཏམ་དེ་ཐོས་
པ་དང་ཚང་མ་དེར་རྒྱུག་འོངས་ནས་ལྟ་བའི་ཚེ་རྒྱལ་པོའི་ན་བཟའ་རྣམས་དེར་སྦས་
ནས་ཡོད་པ་མཐོང་བས་ཐམས་ཅད་ཧ་ལས་ཏེ་ཁ་གདངས་མིག་གདངས་སུ་ལུས།
དེ་ནས་ཁོ་པ་ཚོས་ཨ་ལེ་འུན་ཏིང་གི་ཁྱིམ་ནས་བརྐུས་དངོས་ཐོན་པའི་གནས་ཚུལ་
སྙན་ཞུ་བྲིས་རྗེས་རྒྱས་བཏབ་ནས་ཧཱ་ལི་ཧྥར་ཕུལ་བ་དང་ཆབས་ཅིག་ཏུ་ཨ་ལེ་འུན་
ཏིང་བཟུང་ནས་ལ་ཐོད་བཤིགས་ཏེ་ལག་གཉིས་བསྡམས་ཤིང་། ཁར་དབང་གཞུང་
བཞེས་གཏོང་རྒྱུའི་གཏམ་བསྒྲགས། ཀུ་མོང་ཀུ་མུས་སྐབས་དེ་དང་བསྟུན་ནས་མངལ་
གྱི་གནས་སྐབས་སུ་ཡོད་པའི་ཨ་ལེ་འུན་ཏིང་གི་ཆུང་མ་ཡ་སི་མི་ནཱ་ཁྱིམ་དུ་ཁྲིད་ནས་
ཁོ་པའི་སྐྱེད་མར་རྩིས་སྤྲད་ཐོག ད་ནི་ཁྱོད་ཀྱིས་བུ་མོ་འདི་སྤྱི་ཁྱབ་ཀྱི་ཁྱིམ་དུ་སྐྱེལ་
བར་སོང་ཞེས་བརྗོད།
རྒན་མོས་ཡ་སི་མི་ནཱ་སྤྱི་ཁྱབ་ཀྱི་ཁྱིམ་དུ་བསྐྱལ། ཧཱ་པུ་ཙུ་ལེ་མུས་ཡ་སི་མི་ནཱ་
མཐོང་མ་ཐག་ཤིན་ཏུ་དགའ་བར་གྱུར་བས། དེ་མར་མཆོངས་སྟབས་ཀྱིས་རྒྱུག་ཡོང་
ནས་མོ་ལ་འཁྱུད་དེ་འཛུམ་པའི་རྣམ་འགྱུར་ཅི་ཡང་བསྟན་པ་ན། ཡ་སི་མི་ནཱས་དེ་
མར་སྐེད་གྲི་བཏོན་ནས་ཧཱ་པུ་ཙུ་ལེ་མུར་སྨྲས་པར། ཁྱོད་བདག་ལ་ཐུག་རེག་ཙམ་
ཕོད་ན། བདག་གིས་སྔོན་ལ་ཁྱོད་ལྔ་ལམ་དུ་བཏང་རྗེས་ཁོ་མོ་ཡང་རང་སྲོག་རང་
གིས་བཅད་དེ་རང་མེད་མི་མེད་བཟོ་རྒྱུ་ཡིན་ཞེས་བརྗོད།
རྒན་མོས་ཁྱོད་བདག་གི་བུ་གསོད་པ་ཅི་ཡིན།
ཡ་སི་མ་ནཱས་ཁྱི་སྨྱོན་རྒན་མོ་ཁྱོད་ཉོན་ཅིག བུད་མེད་གཅིག་གིས་ཟླ་བོ་གཉིས་
འཛིན་པའི་སྲོལ་གང་ན་ཡོད། ཁྱོད་ཁྱི་ངན་སེང་གེར་བརྫུས་པ་ཅི་ཡིན་ཞེས་བསྡིགས།
ཧཱ་པུ་ཙུ་ལེ་མུར་རྣ་རྒྱུག་དྲག་པོ་འཁེལ་བར་བརྟེན་ནད་གཞི་ཇེ་སྡུག་ཇེ་ལོད་དུ་
སོང་ནས་ཉིན་མཚན་འཁོར་མོ་ཡུག་ཏུ་མལ་དུ་ལུས་ནས་དབུགས་ཀྱི་རྒྱུ་བ་ཆད་ལ་ཉེ་
བར་གཏུགས་པ་ན། ཁོའི་མ་ནི་རེ་ཐག་ཆད་ནས་ཁོང་ཁྲོ་ཆེན་པོས་ཡ་སི་མི་ནཱར་སྨྲས་
པར། བདག་གི་བུ་ཡི་ཚེ་སྲོག་རླུང་ལ་སྐུར་མི་ཁྱོད་ལ་ཐུག་པས། ཁོ་མོས་ཁྱོད་ལ་ཡ་
ལན་ཡིད་ཚིམ་པ་ཞིག་སློག་ངེས་ཡིན། ཁྱོད་ཀྱི་ཟླ་བོ་ཨ་ལེ་འུན་ཏིང་ཡང་གནམ་
བཏགས་བརྒྱབ་ནས་གསོད་ངེས་རེད་ཅེས་བརྗོད།
ཡ་སི་མི་ནཱ་ན་རེ། བརྩེ་སེམས་ཀྱི་དོན་དུ་བདག་ནི་རང་སྲོག་གཏོང་རྒྱུར་ཇི་མི་
སྙམ་པ་ཡིན།
སྲིད་བློན་གྱི་ལྕམ་ཆུང་གིས་ཡ་སི་མི་ནཱའི་ལུས་ཀྱི་དར་གོས་ཀྱི་གྱོན་པ་དང་རྒྱན་
ཆ་རྣམས་བཤུས་ནས་གོས་ངན་ངོན་ཙམ་ཞིག་གཡོག་སྟེ་ད་ནས་བཟུང་ཁྱོད་ཐབ་ཚང་
ནང་མེ་གཏོང་ཆུ་ལེན་དང༌། འབུད་ཤིང་གཤག་རྒྱུ། ཟས་རིགས་གཡོས་སྦྱོར་སོགས་
ཀྱི་ལས་བྱེད་དགོས་པ་ཡིན་ཞེས་བརྗོད།
ཡ་སི་མི་ནཱས་ཁོ་མོ་ནི་དཀའ་བའི་ལས་ཅི་རིགས་བྱེད་འདོད་པ་ཡིན་མོད། འོན་
ཀྱང་ཁྱོད་ཀྱི་བུ་དེ་མཐོང་བར་མི་འདོད།
དེ་ནས་སྤྱི་ཁྱབ་ཀྱིས་ཨ་ལེ་འུན་ཏིང་ཕོ་བྲང་དུ་ཁྲིད་ནས་ཧཱ་ལི་ཧྥར་རྩིས་འབུལ་
ཞུས། ཧཱ་ལི་ཧྥས་རང་གི་ན་བཟའ་དེ་གཟིགས་འཕྲལ་བདག་གི་གྱོན་པ་གང་ནས་རྙེད་
ལགས་སམ་ཞེས་གསུངས་པ་ན། སྤྱི་ཁྱབ་ཀྱིས་དེ་དག་ཐམས་ཅད་ཨ་ལེ་འུན་ཏིང་ཨི་
པི་ཟཱ་མོང་ཐེའི་ཁྱིམ་ནས་ཐོན་སོང་ཞེས་བརྗོད་པ་ན། ཧཱ་ལི་ཧྥས་ཁྲོ་བའི་ཉམས་དང་
བཅས་ཏེ་རྙེད་པའི་དངོས་རིགས་ལ་གཟིགས་པའི་ཚེ་གསེར་གྱི་བཞུ་སྒྲོན་དེ་མེད་པས་
རྒྱལ་པོས་ཨ་ལེ་འུན་ཏིང༌། .གསེར་གྱི་བཞུ་སྒྲོན་དེ་གང་དུ་ཡོད་དམ་ཞེས་དྲིས།
ཨ་ལེ་འུན་ཏིང་ན་རེ། གྱོན་པ་དེ་རྣམས་བདག་གིས་བརྐུས་པ་མ་ཡིན་ལ།
འདིར་ཇི་ལྟར་སླེབས་པ་ཡང་ཁོ་བོས་གཏན་ནས་མི་ཤེས།
ཧཱ་ལི་ཧྥ་ན་རེ། ངོ་ལོག་པ་ཁྱོད་བདག་གིས་ཇི་ལྟར་བརྩེ་བས་བསྐྱངས་ན་ཡང་
ཁྱོད་ཀྱིས་ལོག་པའི་བསམ་སྦྱོར་ངན་པ་འདི་ལྟར་བྱེད་པ་ཅི་ཡིན།
དེ་ལྟར་ཧཱ་ལི་ཧྥ་ཐུགས་རབ་ཏུ་ཁྲོས་ནས་ཨ་ལེ་འུན་ཏིང་སྲོག་ཐོག་གཏོང་རྒྱུའི་
བཀའ་ཕབ། དེ་མར་སྤྱི་ཁྱབ་ཀྱིས་ལས་བྱ་བཏང་ནས་གྲོང་ནང་དུ་ཨ་ལེ་འུན་ཏིང་གི་
བྱས་ཉེས་བསྒྲགས་པ་དང་ཁོ་ལ་སྲོག་ཁྲིམས་གཅོད་རྒྱུའི་བཅད་ཁྲ་སྒྲོག་སྦྱང་བྱས་པས།
མི་དམངས་རྣམས་ཁྱུ་བསྒྲིགས་ཏེ་གསོད་རར་ལྟ་བར་ཡོང་།
སྐབས་དེར་སྐུ་གསུང་དམག་གི་རུ་དཔོན་ཨ་ཧཱ་མུ་ཏི་ཏེ་ནི་ཧྥུ་ཞེས་པ་དེ་ཕོ་བྲང་
གི་སྐྱེད་ཚལ་ནང་རང་འོག་ལས་བྱ་དང་གླེང་མོལ་སྤྲོ་གསེང་བྱས་ནས་སྡོད་པའི་ཚེ་
གློ་བུར་དུ་གད་པ་ཞིག་ཁོའི་སར་འོངས་ཏེ་ལག་ཏུ་འོ་སྦྱར་ནས་སྨྲས་པར། ཁྱོད་སྐྱེད་
མོས་ཚལ་དུ་གྲིབ་བསིལ་སྣུམ་པོའི་འོག་སྙན་པའི་ཆུ་སྒྲ་ཉན་བཞིན་ཡིད་ལ་སྤྲོ་བག་གི་
སྣང་བ་ལྡན་མོད། འོན་ཀྱང་ད་ལྟ་ཕོ་བྲང་ནང་གནས་ཚུལ་ཆེན་པོ་གང་ཞིག་བྱུང་བ་
ཁྱོད་ཀྱིས་རྟོགས་སམ་ཞེས་བརྗོད།
རུ་དཔོན་གྱིས་གནས་ཚུལ་ཅི་བྱུང་སོང་ངམ་ཞེས་དྲིས།
གད་པ་ན་རེ། སྐུ་སྲུང་དམག་གི་སྤྱི་ཁྱབ་ཨ་ལེ་འུན་ཏིང་གསོད་རར་ཁྲིད་སོང་
ཞེས་བརྗོད།
ཏེ་ནི་ཧྥུས་ལས་རོགས་ཧཱ་སན་ཧྲུ་མན་ལ་ཁྱོད་ལ་ཐབས་ཅི་ཡོད་དམ་ཞེས་དྲིས།
ཧཱ་སན་ཧྲུ་མན་གྱིས་ཨ་ལེ་འུན་ཏིང་གིས་དེ་འདྲ་བྱེད་མི་སྲིད། དེ་ནི་གཞན་
གྱིས་ཁོ་ལ་མ་ཉེས་ཁག་གཡོགས་བྱས་པར་ངེས་སོ། །
རུ་དཔོན་གྱིས་ད་ནི་ཇི་ལྟར་བྱས་ན་ལེགས་སམ་ཞེས་བརྗོད།
ཧཱ་སན་ཧྲུ་མན་ན་རེ། ཨཱ་ལཱའི་དགོངས་པ་དང་མ་འགལ་ན། ངེད་རྣམས་ཀྱིས་
འཕྲལ་དུ་ཁོ་སྐྱོབ་པར་འགྲོ་དགོས་ཞེས་བརྗོད་མུར་བཙོན་ཁང་དུ་རྒྱུག་ནས་བཙོན་
སྲུང་བར་ཁྱོད་ཀྱིས་སྲོག་ཁྲིམས་གཅོད་རྒྱུའི་ཉེས་ཅན་པ་ཞིག་བདག་ལ་སྤྲོད་ཅེས་
བརྗོད་པ་ན། བཙོན་སྲུང་བས་སྲོག་ཐོག་གཏོང་རྒྱུའི་ཉེས་ཅན་པ་ཞིག་ཁོ་ལ་རྩིས་
སྤྲོད་བྱས། ཧཱ་སན་ཧྲུ་མན་གྱིས་ཉེས་ཅན་པ་དེའི་གདོང་པ་རས་ཀྱིས་བཏུམས་རྗེས་
ཏེ་ནི་ཧྥུ་དང་ཨ་ལི་ཙ་པུ་ཀུས་མངོན་ཆུང་གིས་གསོད་རར་ཁྲིད་ནས་འགག་ཐག་གི་
འོག་ཏུ་འབྱོར་བ་དང་ཏེ་ནི་ཧྥུས་རྐང་པ་བརྐྱངས་ནས་ལག་དམར་བའི་གདོང་བཀག་
པ་ན། ལག་དམར་བ་དེས་ཁྱོད་ཕར་སོང་ཞིག བདག་ནི་རང་གི་ལས་འགན་སྒྲུབ་
དགོས་པ་ཡིན་ཞེས་བརྗོད།
ཏེ་ནི་གྷུས་ཨ་ལེ་འུན་ཏིང་ནི་མ་ཉེས་ཁག་གཡོགས་བྱུང་བའི་ཉེས་མེད་ཅིག་རེད་
ན། ཁྱོད་ཀྱིས་ཁོང་གི་ཚབ་ཏུ་མི་འདི་གཏོང་དགོས་ཞེས་བརྗོད་ནས་མི་བརྗེས་བརྒྱབ་
སྟེ་བཙོན་ནས་ཁྲིད་པའི་ཉེས་ཅན་པ་དེ་ལག་དམར་བར་རྩིས་སྤྲོད་ཀྱིས་ཨ་ལེ་འུན་
ཏིང་གསོད་ར་ནས་ཕྲོགས་ཏེ་ཁྱིམ་དུ་སྦས། ཨ་ལེ་འུན་ཏིང་འཆི་ཁ་ལས་ཐར་བའི་
དགའ་ཚོར་གྱིས་བདག་གི་སྙིང་དང་འདྲ་བའི་ལས་བྱ་ཁྱོད་གཉིས་ལ་ཨཱ་ལཱ་ཐུགས་རྗེ་
ཅན་གྱིས་དྲིན་གཟོ་རྒྱ་མི་ཆུང་བ་གནང་སྲིད་ཅེས་བརྗོད།
ཏེ་ནི་ཧྥུ་ན་རེ། ཨ་ལེ་འུན་ཏིང་། ཁྱེད་ལས་འབྲས་སྙོག་པའི་བྱ་བ་འདི་འདྲ་
བྱེད་པ་ཅི་ཡིན། གནའ་མིའི་ངག་རྒྱུན་དུ་དྲིན་ཆེན་ལག་ལ་རྡོ་རྡུང་གཏོང་མི་ཉན་
ཞེས་བརྗོད་པས། ཧཱ་ལི་ཧྥས་ཁྱེད་ལ་ཡིད་ཆེས་དང་གཟིགས་པ་ཆེན་པོ་འདི་ལྟར་
གནང་ཡང་ཁྱོད་ཀྱིས་ཁོང་གི་ན་བཟའ་བརྐུ་བའི་ལས་ངན་པ་འདི་འདྲ་བྱེད་པ་ཅི་
ཡིན་ཞེས་དྲིས།
ཨ་ལེ་འུན་ཏིང་ན་རེ། བདག་གི་ལས་བྱ་བཟང་པོ། ཨཱ་ལཱ་ཚད་བཙུགས། རྒྱལ་
པོའི་་ན་བཟའ་བདག་གིས་བརྐུས་པ་མ་ཡིན། བདག་ལ་ཉེས་པ་མེད། ལར་བྱ་བ་འདི་
སུ་ཞིག་གིས་བརྩམས་པ་ཁོ་བོས་གཏན་ནས་མ་རྟོགས་ཞེས་དྲིས།
ཏེ་ནི་ཧྥུ་ན་རེ། དེ་ལྟར་ལག་ན་བྱ་བ་འདི་འཁོན་དགྲ་ཞིག་གིས་བརྩམས་པར་
ངེས། བྱ་བ་ནག་པོ་འདི་འདྲ་བྱེད་མཁན་ལ་ཨཱ་ལཱའི་བཀའ་ཆད་ཕོག་ངེས་རེད། ད་
ནི་ཨ་ལེ་འུན་ཏིང་ཁྱོད་སྦག་ཏཱར་སྡོད་ཐབས་མེད། བཙན་པོའི་མདུན་དུ་རྒྱུ་མཚན་
ཤོད་ས་མེད་པས། དཔོན་དགྲ་ལ་ལངས་ན་འགྲོ་ཇུས་གྱིས་ཟེར་བས། ད་ནི་ཁྱོད་སྡོད་
པའི་བློ་ཐོང་ཞེས་བརྗོད།
ཨ་ལེ་འུན་ཏིང་ན་རེ། ད་ནི་བདག་ཡུལ་གང་དུ་འགྲོ་ཞེས་དྲིས།
ཏེ་ནི་ཧྥུས་ཡ་རི་སན་དྷ་ནི་སྡོད་པའི་གནས་བཟང་པོ་ཞིག་རེད་ན། ཁོ་བོས་
ཁྱོད་ཡུལ་དེར་སྐྱེལ་ཞེས་བརྗོད་པ་ན། ཨ་ལེ་འུན་ཏིང་གིས་ཁྱོད་ཀྱིས་བཤད་པ་ལྟར་
བྱའོ་ཞེས་བརྗོད།
དེ་ནས་ཏེ་ནི་ཧྥུས་འགྲོ་བའི་གྲབས་ལེགས་པར་བྱས་རྗེས་ཐོན་ཁར་ཧཱ་སན་ཧྲུ་
མན་ལ་སྨྲས་པར། ཁྱོད་ཀྱིས་སྦི་གསང་གང་ཆེའི་ཐོག་རྒྱལ་པོས་བཀའ་རྩད་ཕེབས་
ཚེ་ཁོ་བོ་རྡོག་སྐོར་དུ་ཐོན་སྐྱོད་བྱས་ཚུལ་ཞུ་དགོས་པའི་མངག་ཆ་ནན་ཏན་བྱས་
རྗེས་ཁོང་གཉིས་པོ་ཡུལ་སྦག་ཏཱ་ནས་ཐོན་ཏེ་ཡ་རི་སན་དྷར་སྐྱོད་པའི་ལམ་དུ་ཞུགས།
ཁོང་གཉིས་པོ་རྒུན་འབྲུམ་ལྡུམ་ར་བརྒྱུད་ནས་འགྲོ་སྐབས་ཧཱ་ལི་ཧྥའི་ལས་མིར་ཡོང་
བའི་ཡ་གུ་ཐ་པ་ཞིག་གི་ས་ནས་བཞོན་དྲེལ་གཉིས་བརྐུས་པ་མི་རེས་དྲེའུ་རེ་བཞོན་
ནས་མི་ཡཱ་སིར་བསྐྱོད་ཏེ་དེ་ནུབ་ཡུལ་དེར་ཞག་ཚུགས་སུ་བསྡད། ཕྱི་ཉིན་བཞོན་དྲེལ་
གཅིག་བཙོངས་པ་དང་ཅིག་ཤོས་དེ་གནས་ཚང་དུ་བཅོལ་རྗེས་གྲུ་ལ་བསྡད་དེ་སོང་
བས་ཡ་རི་སན་དྷར་བདེ་འབྱོར་བྱུང༌།
ཏེ་ནི་ཧྥུ་དང་ཨ་ལེ་འུན་ཏིང་གྲོང་ཁྱེར་ཡ་རི་སན་དྷར་འབྱོར་རྗེས་ཁྲོམ་གསེང་
དུ་འགྲོ་བའི་ཚེ་མདུན་ཕྱོགས་སུ་མི་མང་པོ་རུབ་ནས་ལང་ལོང་བྱེད་པ་དེར་སོང་ནས་
ལྟ་བའི་ཚེ། བར་མི་ཞིག་གིས་གཞུང་གི་ཚབ་བྱས་ཏེ་གཞུང་བཞེས་བཏང་བའི་ཚོང་
ཁང་ཞིག་ཧབ་ཚོང་སྐུལ་བཞིན་ཡོད་པར་གོང་ཚད་གསེར་ཊམ་དགུ་བརྒྱ་ལྔ་བཅུ་
བསར་མཁན་བྱུང་ཡོད། སྐབས་དེར་ཨ་ལེ་འུན་ཏིང་གིས་གསེར་ཊམ་སྟོང་ཕྲག་
གཅིག་བསར་ནས་ཚོང་ཁང་དེ་རང་གི་སྡོད་གནས་སུ་ཉོས། ཁོང་གཉིས་པོས་སྒོ་ཕྱེ་
ནས་ནང་དུ་སོང་བ་ན། དེའི་ནང་ཉལ་ཁྲི་དང་ཉལ་གོས་ཡོད་ལ་དེའི་སྦུག་ཏུ་གཉེར་
ཚང་ཞིག་ཀྱང་ཡོད་པ་དེའི་ནང་གྲམ་རྡོ་དང་། སྨན་སྣ། ཐག་པ། སྒམ། རྐྱལ་པ།
ཤེལ་ཧྲུག མགྲོན་བུ། ཡོབ་ཆེན། ཇེམ་ཙེ། གྲི། ཁབ་ལ་སོགས་པའི་དངོས་པོ་ཛ་
ཛོར་རིགས་མང་པོ་ཡོད་པ་དེ་རྣམས་ལ་བལྟས་ན་དེ་ནི་གནའ་རྫས་ཚོང་ཁང་ཞིག་
ཡིན་པ་རྟོགས། ཨ་ལེ་འུན་ཏིང་ཚོང་ཁང་ནང་བསྡད་ནས་སེམས་ལ་སྤྲོ་བ་འཕེལ།
ཏེ་ནི་ཧྥུས་ཨ་ལེ་འུན་ཏིང་ལ་སྨྲས་པར། ཚོང་ཁང་འདི་དང་འདི་ནང་གི་དངོས་པོ་
རྣམས་ཁྱོད་ལ་བདག་པས། ་ནས་བཟུང་ཁྱོད་སེམས་ཁྲལ་དང་སྡུག་བསྔལ་མི་
དགོས་པར་ཚོང་གི་འདུ་འགོད་ལ་འབུངས་ཤིག ཚོང་རིགས་ལ་ཨཱ་ལཱས་དམིགས་
བསལ་གཟིགས་སྐྱོང་གནང་བ་ཡིན་ཞེས་བརྗོད། ཏེ་ནི་ཧྥུས་ཨ་ལེ་འུན་ཏིང་དང་
འགྲོགས་ནས་ཉིན་གསུམ་སྡོད་རིང་ཉིན་ལྟར་ཁོ་ལ་སེམས་གསོ་དང་སྐུལ་མ་ནན་སྟུད་
དུ་བྱས་ཤིང་། ཉིན་བཞི་པར་ལོག་རྒྱུའི་ཐག་བཅད་དེ་འགྲོ་ཁར་ཨ་ལེ་འུན་ཏིང་ལ་ད་
ནི་བདག་ལོག་འགྲོ་དགོས་པ་ཡིན། ཁྱོད་འདི་གར་བློ་ལྷོད་ལ་ཕབ་ནས་ཚོང་གི་འདུ་
འགོད་ལ་གཞོལ་ཅིག ཁོ་བོས་སྦག་ཏཱར་ལོག་ནས་བརྟག་དཔྱད་མཐིལ་རྟོགས་པ་ཞིག་
བྱས་ཏེ་ཁྱོད་ལ་ནག་མེད་ཉེས་འགེལ་བྱེད་མཁན་མི་ངན་དེ་ཅི་ནས་ཀྱང་འཚོལ་ཐུབ་
པ་བྱེད་རྒྱུ་དང་། སླད་ཧཱ་ལི་ཧྥ་ཡང་དགོངས་པ་དྭངས་མཚམས་ཁྱོད་ལ་བཀྲ་ཤིས་
གཏམ་སྙན་སྐྱེལ་ཞེས་བརྗོད།
ཏེ་ནི་ཧྥུ་ཡུལ་ཡ་རི་སན་དྷ་ནས་གྲུ་ལ་བསྡད་དེ་ཡུལ་ཡི་ཡཱ་སིར་སླེབས་པ་དང་
དེ་གའི་གནས་ཚང་ནས་སྔར་བཞག་པའི་དྲེའུ་བླངས་ཏེ་རིངས་སྟབས་ཀྱིས་སྦག་ཏཱར་
ལོག་རྗེས་ཧཱ་སན་ཧྲུ་མན་ལ་སོགས་པའི་ལས་རོགས་རྣམས་དང་དགའ་བའི་གླེང་མོ་བྱས་
ཤིང་། ཧཱ་སན་ལ་བདག་སོང་བའི་ཤུལ་དུ་རྒྱལ་པོས་བཀའ་རྩད་ཕེབས་སམ་ཞེས་བཀའ་
འདྲི་མཛད།
ལས་རོགས་དེས་ཁྱོད་བློ་གཡེང་མི་དགོས། རྒྱལ་པོའི་བཀའ་རྩད་ཕེབས་མ་བྱུང་
ཞེས་བརྗོད།
བོར་བརླག་སོང་བའི་ན་བཟའ་རྙེད་རྗེས་ཧཱ་ལི་ཧྥ་ཐུགས་རབ་ཏུ་དགྱེས་ནས་སྲིད་
བློན་ལ་སྨྲས་པར། ཝ་ཡེ། ཀྲང་ཨར་ཧྥན། ཨ་ལེ་འུན་ཏིང་གིས་རྒྱུ་འབྲས་སྙོགས་པའི་
ལས་འདི་འདྲ་བྱས་པར་ཁྱོད་ལ་བསམ་ཚུལ་ཇི་འདྲ་འདུག་གམ་ཞེས་བཀའ་འདྲི་མཛད།
སྲིད་བློན་གྱིས་རྒྱལ་པོ་མི་དབང་ཆེན་པོས་ཁོ་ལ་སྲོག་ཁྲིམས་གཅོད་རྒྱུའི་བཀའ་
བཅད་གནང་བ་དེ་ནི་ཁོ་པས་སྡིག་བསགས་རང་ཁུར་བྱ་རྒྱུ་ལས་མ་འདས་གཤིས།
རང་སྡུག་རང་གིས་ཉོས་པ་ཞིག་རེད་ཅེས་བརྗོད།
རྒྱལ་པོ་ན་རེ། བདག་གསོད་རར་ཁོའི་ཕུང་པོར་ལྟ་བར་འགྲོ་དགོས་པ་ཡིན་
ཞེས་གསུངས།
སྲིད་བློན་གྱིས་རྒྱལ་པོ་མི་དབང་ཆེན་པོ་ཕེབས་པར་ཞུ་ཞེས་བརྗོད།
ཧཱ་ལི་ཧྥ་དང་སྲིད་བློན་སྟོན་འཁོར་དང་བཅས་པ་ཕོ་བྲང་ནས་གསོད་ཪར་
ཕེབས་ཏེ་གནམ་བཏགས་རྒྱབ་པའི་ཕུང་པོ་དེ་ལ་གཟིགས་སྐབས་དེ་ནི་ཨ་ལེ་འུན་
ཏིང་མ་ཡིན་པས། རྒྱལ་པོས་སྲིད་བློན་ལ་འདི་ནི་ཨ་ལེ་འུན་ཏིང་ག་ལ་ཡིན་ཞེས་
གསུངས།
སྲིད་བློན་གྱིས་མི་དབང་ཆེན་པོ་ཅི་ཕྱིར་འདི་ལྟར་གསུངས་པ་ཡིན།
རྒྱལ་པོས་ཨ་ལེ་འུན་ཏིང་ནི་གཟུགས་ཐུང་ཞིག་ཡིན་ཡང་གནམ་བཏགས་བརྒྱབ་
པའི་ཕུང་པོ་འདི་ནི་གཟུགས་རིང་པོ་ཞིག་འདུག་ཅེས་གསུངས།
སྲིད་བློན་གྱིས་གནམ་བཏགས་བརྒྱབ་ནས་བསད་པའི་ཕུང་པོ་ནི་གཟུགས་ནར་
ཏེ་རྣམ་ཀུན་ལས་རིང་བ་ཡོང་སྲིད་ཅེས་བརྗོད།
ཡང་རྒྱལ་པོས་ཨ་ལེ་འུན་ཏིང་ནི་གདོང་གི་ཤ་མདོག་དཀར་ཡང་ཕུང་པོ་འདི་
སྐྱེ་བོ་ནག་པོ་ཞིག་རེད་ཅེས་གསུངས།
སྲིད་བློན་གྱིས་རྒྱལ་པོ་མི་དབང་ཆེན་པོ་མཁྱེན། འདས་གྲོངས་སོང་བའི་མི་
རྣམས་ཤ་མདོག་རང་བཞིན་གྱིས་ནག་པོར་འགྱུར་འགྲོ་བ་རེད་ཅེས་བརྗོད།
ཧཱ་ལི་ཧྥས་འཁོར་གཡོག་རྣམས་ལ་ཕུང་པོ་དེ་ས་ལ་ཕབ་ཏུ་བཅུག་པ་ན། དེའི་
རྐང་རྟིང་དུ་ཁོའི་ཕ་མེས་ཀྱི་མིང་བཀོད་ཡོད་པས། ཧཱ་ལི་ཧྥས་ཡ་མཚན་ཆེན་པོས་
སྲིད་བློན་ལ་སྨྲས་པར། ཀྲང་ཨར་ཧྥན། ཁྱོད་ལྟོས་དང༌། ཨ་ལེ་འུན་ཏིང་ནི་མུ་སི་
ལིམ་གྱི་ཆོས་པ་རྣམ་དག་ཅིག་ཡིན་མོད། མི་འདི་ནི་ཆོས་ལོག་པ་ཞིག་རེད་འདུག་
ཅེས་གསུངས།
སྲིད་བློན་གྱིས་འདི་ནི་ཨ་ལེ་འུན་ཏིང་ཡིན་མིན་བདག་ཅག་གིས་མཐའ་སྤྱོད་
དཀའ་བས་ཇི་ཡིན་ཨཱ་ལཱས་མཁྱེན་ཞེས་བརྗོད།
ཧཱ་ལི་ཧྥ་ཡིད་གཉིས་ཐེ་ཚོམ་གྱི་དྲ་བར་ཆུད་ནས་འཁོར་གཡོག་རྣམས་ལ་ཕུང་
པོ་སྦེད་དུ་བཅུག དུས་དེ་ནས་བཟུང་ཨ་ལེ་འུན་ཏིང་ཞེས་པའི་སྐྱེས་བུ་དེ་རིམ་གྱིས་
མི་རྣམས་ཀྱི་དྲན་པའི་ཡུལ་ནས་ཡལ།
དུས་དེ་ཤེད་ན་ཡ་སི་མི་ནཱ་སྤྱི་ཁྱབ་ཀྱི་ཁྱིམ་དུ་ཉིན་ལྟར་ངན་ལས་ཀྱི་དཀའ་བ་
ཚད་མེད་སྤྱད་དེ་སྡོད་པ་ལས་ཧཱ་པུ་ཙུ་ལེ་མུ་དང་ཐུག་འཕྲད་གཏན་ནས་མི་བྱེད་པས།
ཧཱ་པུ་ཙུ་ལེ་མུ་འདོད་ཆགས་ཀྱིས་བསླངས་བའི་ནད་གཞི་ཇེ་སྡུག་ཇེ་ལོད་དུ་སོང་ནས་
ཚེ་ཡི་འཕེན་པ་རྫོགས། ཡ་སི་མི་ནཱ་དཀའ་སྡུག་ཅི་ཆེའི་ཁྲོད་དུ་མངལ་གྱི་དུས་ཐིམ་
ནས་བཅོ་ལྔའི་ཟླ་ལྟར་མཚར་བའི་ཁྱེའུ་ཡིད་དུ་འོང་བ་ཞིག་བཙས་པ་ན། མོ་དང་
མཉམ་དུ་གནས་པའི་འབངས་མོ་དེས་ཁྱོད་ཀྱི་བུ་ལ་མིང་ཅི་འདོགས་ཞེས་དྲིས།
ཡ་སི་མི་ནཱས་གལ་ཏེ་བུ་ཡི་ཕ་འཚོ་བཞུགས་ཡིན་ན་མིང་ཁོང་གིས་འདོགས་
དགོས་མོད། འོན་ཀྱང་ད་ཆ་མིང་ཁོ་མོས་འདོགས་རྒྱུ་ལས་མ་འདས་ན་བུ་འདིའི་མིང་
ལ་ཨ་ཧྲེ་ལུ་ཞེས་འདོགས་རྒྱུ་ཡིན་ཞེས་བརྗོད།
ཡ་སི་མི་ནཱས་ཕྲུ་གུ་ལོ་གཉིས་ལ་མ་སླེབས་བར་ནུ་ཞོ་སྦྱིན། དེ་ནས་གོམ་བགྲོད་
འཕེར་མཚམས་སུ་ནུ་ཐག་བཅད། ཉིན་ཞིག་ཡ་སི་མི་ནཱ་ཐབ་ཚང་ནང་བཟའ་བཏུང་
གཡོས་སྦྱོར་གྱི་ལས་སུ་གཡེང་བའི་ཚེ་ཨ་ཧྲེ་ལུ་ཕྱི་ལ་རྩེད་མོ་རྩེ་བར་སོང་ནས་སྐས་ཀ་
འཛེགས་ཏེ་སྤྱི་ཁྱབ་ཀྱི་གཟིམ་ཆུང་དུ་སླེབས། སྤྱི་ཁྱབ་ཀྱིས་ཁྱེའུ་དེ་མཐོང་བ་ན་དགའ་
བ་སྐྱེས་ཏེ་རང་གི་ཕང་དུ་བླངས་ནས་ཞིབ་པར་ལྟ་བའི་ཚེ། ཁྱེའུ་དེ་ནི་ངོ་རིས་ཨ་ལེ་
འུན་ཏིང་དང་ཤིན་ཏུ་འདྲ་ཆེ་བས། ཁོ་ནི་ཨཱ་ལཱའི་བཀོད་པར་དབང་མེད་དུ་དད་
པའི་སྤུ་ལོང་གཡོས།
སྐབས་དེར་ཡ་སི་མི་ནཱས་རང་གི་ཕྲུ་གུ་འགྲམ་དུ་མེད་པ་ཚོར་བ་ན། དེ་མར་
གང་སར་རྒྱུག་ནས་བཙལ་ཀྱང་མ་རྙེད། མཐར་མོས་ཐོག་སྟེང་ན་འཚོལ་དུ་སོང་བའི་
ཚེ་ཕྲུ་གུ་ནི་དེ་གར་སྤྱི་ཁྱབ་ཀྱིས་གཅེས་པའི་རྣམ་པ་དང་བཅས་ཏེ་པང་དུ་ཉར་ནས་
ཡོད་པ་ན། བྱིས་པས་རང་གི་མ་མཐོང་མ་ཉིད་དུ་ཡོང་འདོད་ཀྱིས་སྤྱི་ཁྱབ་ཀྱི་ཕང་
ནས་ཀྲད་ཀྲད་བྱས་ཀྱང་ཁོས་གཏོང་དུ་མི་གཏུབ་པར་དམ་པོར་བཟུང་སྟེ་ཡ་སི་མི་
ནཱར་བྲན་མོ་ཁྱོད་ཚུར་ཤོག་ཅིག ཕྲུ་གུ་འདི་སུ་ཡི་རེད་དམ་ཞེས་དྲིས།
ཡ་སི་མི་ནཱས་འདི་ནི་ཁོ་མོའི་སྙིང་གི་ནོར་བུ་ཡིན་ཞེས་བརྗོད།
སྤྱི་ཁྱབ་ཀྱིས་ཕྲུ་གུའི་ཕ་སུ་ཡིན་ནམ་ཞེས་དྲིས།
ཡ་སི་མི་ནཱས་ཕྲུ་གུའི་ཕ་ནི་ཨ་ལེ་འུན་ཏིང་ཨི་པི་ཟཱ་མོང་ཐེ་ཡིན། འོན་ཀྱང་ད་
ཆ་ཁོ་ནི་ཁྱེད་ཀྱི་བུ་རེད་ཅེས་བརྗོད།
སྤྱི་ཁྱབ་ཀྱིས་ཨ་ལེ་འུན་ཏིང་ནི་ངོ་ལོག་པ་ཞིག་རེད།
ཡ་སི་མི་ནཱས་ཁོང་ལ་མིང་ཆད་འདི་འདྲ་མི་ཡོང་བར་ཤོག ཁོང་ནི་མི་སེམས་
བཟང་ཅན་ཞིག་ཡིན་པས་ངོ་ལོག་གི་བྱ་བ་བྱེད་མི་སྲིད་ཅེས་བརྗོད།
སྤྱི་ཁྱབ་ཀྱིས་ཕྲུ་གུ་འདི་ནར་སོན་མཚམས་ཁོ་ལ་བདག་ནི་ཁོ་ཡི་ཕ་དང་ཁོ་ནི་
བདག་གི་ཕྲུ་གུ་ཡིན་ལུགས་བརྗོད་དགོས་ཞེས་སྨྲས།
ཡ་སི་མི་ནཱས་དེ་རང་ཞུའོ་ཞེས་ཁས་བླངས།
སྤྱི་ཁྱབ་ཀྱིས་ཨ་ཧྲེ་ལུ་རང་གི་བུ་ལྟར་བྱམས་ཀྱིས་བསྐྱངས་ཤིང་། ཁོ་ལ་ཡི་གེ་
སློབ་པའི་དགེ་རྒན་ཡང་གདན་དྲངས། ཨ་ཧྲེ་ལུ་ནི་སྤྱི་ཁྱབ་ཀྱི་གསོ་སྐྱོང་འོག་སློབ་
སྦྱོང་ལ་བརྩོན་པ་ཆེ་བས་ཡར་རྒྱས་མྱུར་པོ་བྱུང༌། ཨ་ཧྲེ་ལུ་ཡིས་རྟག་ཏུ་སྤྱི་ཁྱབ་ལ་
ཕ་ཞེས་འབོད་པ་དང་སྤྱི་ཁྱབ་དེས་ཀྱང་རང་གི་བུ་ལྟར་བྱམས་ཀྱིས་བསྐྱངས་པས།
ཕན་ཚུན་ཕ་བུ་དངོས་ལྟ་བུའི་བརྩེ་བ་ཚུགས། དེ་ནས་ཨ་ཧྲེ་ལུ་རིམ་གྱིས་ནར་སོན་
པའི་སྐབས་སུ་སྤྱི་ཁྱབ་ཀྱིས་ཁོ་ལ་རྩེད་ཐང་ཞིག་གྲ་སྒྲིག་བྱས་ཐོག་བཞོན་རྟ་དང་གོ་
ལག་ཉོས་ཏེ་རྟ་བཞོན་རྒྱུ་དང་མདའ་འཕེན་རྒྱུ་སོགས་དྲག་པོ་གཡུལ་གྱི་རྩལ་རིགས་
འདྲ་མིན་བསླབས་ཐོག ཨ་ཧྲེ་ལུས་ཀྱང་འབད་པ་ཆེན་པོས་སྦྱང་བརྩོན་བྱས་པར་
བརྟེན། ཁོ་ལོ་བཅུ་བཞིའི་སྐབས་སུ་དྲག་རྩལ་གྱི་སྦྱང་པ་མཐར་ཐོན་ནས་དཔའ་རྒོད་
ཀྱི་མིང་གནས་ཐོབ་སྟེ་ཡུལ་ཕྱོགས་ཀུན་ཏུ་སྙན་པའི་གྲགས་པ་ཁྱབ་ཅིང༌། སེམས་
མཐུན་གྲོགས་པོ་ཡང་ཇེ་མང་དུ་སོང་། ཉིན་ཞིག་ཁོ་དང་ཀུ་མོང་ཀུ་མུ་སྟེས་དབང་
དུ་འཕྲད་ནས་ཕན་ཚུན་གླེང་མོལ་བྱས་རྗེས་མཐུན་གྲོགས་སུ་གྱུར་བས་ཁོ་གཉིས་པོ་
ཨར་ཁང་ཞིག་ཏུ་སོང་བ་ན། ཀུ་མོང་ཀུ་མུས་ཨམ་ཕྲག་ནས་གསེར་གྱི་བཞུ་སྒྲོན་ཞིག་
བཏོན་ཏེ་སྒྲོག་ཙེའི་སྟེང་དུ་བཞག་ནས་གཉིས་ཀ་བཞུ་སྒྲོན་འོག་ཏུ་མྱོས་བྱེད་ཀྱི་བཏུང་
བ་ལ་སྤྱོད་པའི་ཚེ་ཨ་ཧྲེ་ལུ་གསེར་གྱི་བཞུ་སྒྲོན་དེ་ལ་ཡིད་སྨོན་ཤིན་ཏུ་ཆེན་པོ་སྐྱེས་
པས། ཀུ་མོང་ཀུ་མུར་དམག་དཔོན་ལགས། ཁྱོད་ཀྱི་བཞུ་སྒྲོན་འདི་བདག་ལ་སྦྱིན་
ན་འགྲིག་གམ་ཞེས་བརྗོད།
ཀུ་མོང་ཀུ་མུས། བཞུ་སྒྲོན་འདི་ཁྱོད་ལ་བྱིན་ན་མི་འགྲིག
ཨ་ཧྲེ་ལུས་བྱིན་ན་མི་འགྲིག་པ་ཅི་ཡིན།
ཀུ་མོང་ཀུ་མུས་བཞུ་སྒྲོན་འདིའི་དོན་དུ་སྐྱེ་བོ་མང་པོ་སྲོག་དང་བྲལ་དགོས་པ་
བྱུང་ཡོད།
ཨ་ཧྲེ་ལུས་སྐྱེ་བོ་སུ་ཞིག་སྲོག་དང་བྲལ་དགོས་པ་བྱུང་ཡོད་ཅེས་དྲིས།
ཀུ་མོང་ཀུ་མུ་ན་རེ། སྔར་ཡུལ་སྦག་ཏཱ་ནས་ཡོང་བའི་སྐྱེ་བོ་ཨ་ལེ་འུན་ཏིང་ཨི་
པི་ཟཱ་མོང་ཐེ་ཞེས་པ་སྐུ་སྲུང་དམག་གི་དམག་སྤྱི་བྱེད་མཁན་ཞིག་ཡོད་པ་དེ་གསེར་
གྱི་བཞུ་སྒྲོན་དེའི་དོན་དུ་སྲོག་ཤོར་བ་རེད་ཅེས་བརྗོད།
ཨ་ཧྲེ་ལུ་ན་རེ། སྲོག་ཤོར་དོན་ཅི་ཡིན།
ཀུ་མོང་ཀུ་མུ་ན་རེ། སྔར་ཁྱོད་ལ་ཧཱ་པུ་ཙུ་ལེ་མུ་ཞེས་པའི་གཅེན་པོ་ཞིག་ཡོད་
པ་ཁོ་ལོ་ན་ཉི་ཤུར་སོན་པའི་ཚེ་ཁྱོད་ཀྱི་ཕས་ཁོ་བྲན་གཡོག་ཉོ་བར་ཁྲིད་……………ཅེས་བྱ་
བའི་སྔ་ཕྱིའི་ཡོང་རྐྱེན་དང་། ཧཱ་པུ་ཙུ་ལེ་མུ་ནད་ཀྱིས་འདས་ཚུལ། ཨ་ལེ་འུན་ཏིང་
ལ་མ་ཉེས་ཁག་གཡོགས་ཕོག་ནས་གནམ་བཏགས་བརྒྱབ་སྟེ་སྲོག་ཁྲིམས་བཅད་ཚུལ་
བཅས་འགོ་ནས་མཇུག་བར་ཆ་ཚང་བ་ཞིག་བཤད། གཏམ་དེ་ཉན་རྗེས་ཨ་ཧྲེ་ལུའི་
ཡིད་ལ་འདི་སྙམ་དུ་བསམས་པར། ཡ་སི་མི་ནཱ་ཞེས་པའི་འབངས་མོ་དེ་དང་སྲོག་
ཁྲིམས་བཅད་པའི་ཨ་ལེ་འུན་ཏིང་ཨི་པི་ཟཱ་མོང་ཐེ་ཞེས་པ་དེ་གཉིས་བདག་གི་ཕ་དང་
མ་མིན་ནམ་སྙམ་ནས་ཡིད་ཀློང་ཀློང་པོར་འགྱུར་བཞིན་དུ་ཀུ་མོང་ཀུ་མུ་དང་སོ་སོར་
གྱེས་ཏེ་ཨར་ཁང་ནས་ཕྱིར་ཐོན། ཁོ་ཁྱིམ་དུ་ལོག་པའི་ལམ་དུ་ཏེ་ནི་ཧྥུ་དང་ཧཱ་སན་ཧྲུ་
མན་གཉིས་ཕྲད། ཏེ་ནི་ཧྥུས་ཁོའི་ངོ་ལ་ལྟ་བཞིན་ཨེ་མ་ཨཱ་ལཱ་ཐུགས་རྗེ་ཅན་ནི་འཇིག་
རྟེན་བྱེད་པོ་འཁྲུལ་མེད་ཡིན་ནོ། །ཞེས་བསྔགས་བརྗོད་བྱས་པ་ཧཱ་སན་ཧྲུ་མན་གྱིས་
ཐོས་ནས་ཁྱོད་ཅིའི་ཕྱིར་བསྔགས་བརྗོད་བྱེད་ཡིན་ནམ་ཞེས་དྲིས།
ཏེ་ནི་ཧྥུས་བདག་ནི་ཨ་ཧྲེ་ལུའི་ངོ་རིས་ལ་བལྟས་ནས་ཨཱ་ལཱར་བསྔགས་བརྗོད་ཞུ་
བ་ཡིན། ཕྲུ་གུ་འདི་དང་ཨ་ལེ་འུན་ཏིང་ཨི་པི་ཟཱ་མོང་ཐེ་གཉིས་མི་འདྲ་བའི་ཆ་ཙམ་
ཞིག་ཀྱང་བཙལ་དུ་མེད་པ་འདི་ལྟར་འདྲ་བ་ཨང༌། ཞེས་བརྗོད་པ་དང་སྦྲགས་ཨ་ཧྲེ་
ལུར་ཁྱོད་ཀྱི་སྐྱེད་མ་སུ་ཡིན་ནམ་ཞེས་དྲིས་པ་ན། ཨ་ཧྲེ་ལུས་བདག་གི་མ་ནི་ཡ་སི་མི་
ནཱ་ཡིན་ཞེས་བརྗོད།
ཏེ་ནི་ཧྥུས་བུ་ཁྱོད་དགའ་དགའ་སྤྲོ་སྤྲོའི་ངང་དུ་སྡོད་ཅིག ཁྱོད་ཀྱི་ཕ་ནི་ཨ་ལེ་
འུན་ཏིང་ཨི་པི་ཟཱ་མོང་ཐེ་རེད་དོ། །ཁྱོད་ཁྱིམ་དུ་སོང་ནས་ཁྱོད་ཀྱི་སྐྱེད་མར་དྲིས་ན་
ཁྱོད་རང་ཡིད་ཆེས་ཡོང་ཞེས་བརྗོད།
ཨ་ཧྲེ་ལུས་ལགས་སོ། །དེ་བཞིན་དུ་བགྱིའོ་ཞེས་བརྗོད་ནས་ཁྱིམ་དུ་ལོག་རྗེས་
སྐྱེད་མར་རང་གི་ཕ་སུ་ཡིན་སྐོར་དྲིས་པས། སྐྱེད་མས་ཁྱེད་ཀྱི་ཕ་ནི་སྤྱི་ཁྱབ་ཧཱ་ལི་ཏཱ་
རེད་ཅེས་བརྗོད།
ཨ་ཧྲེ་ལུས་དེ་འདྲ་མ་ཡིན། བདག་གི་ཕ་ནི་ཨ་ལེ་འུན་ཏིང་ཨི་པི་ཟཱ་མོང་ཐེ་
ཡིན་ནོ་ཞེས་བརྗོད་པ་ན། སྐྱེད་མས་ཁྱོད་ལ་སུ་ཞིག་གིས་བརྗོད་བྱུང་ངམ་ཞེས་དྲིས་
པ་དང་སེམས་སྡུག་གིས་དབང་མེད་དུ་ངུ་ཤོར།
ཨ་ཧྲེ་ལུས་བདག་ལ་སྐུ་སྲུང་དམག་གི་རུ་དཔོན་ཏེ་ནི་ཧྥུས་བཤད་བྱུང་ཞེས་བརྗོད།
དེ་ནས་ཡ་སི་མི་ནཱས་སྔར་ཕ་མ་གཉིས་ལ་བྱུང་བའི་ཆགས་སྒོ་དང་བར་ཆད་
རྣམས་རང་གི་བུ་ལ་ཞིབ་པར་བཤད་རྗེས་གཏམ་གྱི་མཐའ་མཇུག་ཏུ་བུ་ཁྱོད་གོ་བར་
གྱིས་ཤིག ད་ཆ་གནས་ཚུལ་ངོ་མ་ཁྱོད་ཀྱིས་ཤེས་ཟིན་པ་རེད་ན། ཁྱོད་ཀྱི་ཕ་ངོ་མ་ནི་
ཨ་ལེ་འུན་ཏིང་ཨི་པི་ཟཱ་མོང་ཐེ་ཡིན་ནའང་ཁྱོད་འཚོ་སྐྱོང་བྱེད་མཁན་ནི་སྤྱི་ཁྱབ་ཧཱ་
ལི་ཏཱ་ཡིན་གཤིས། ཁོས་ཁྱོད་རང་ཁོ་པའི་བུ་ལ་བརྩི་བ་རེད། བུ་ཁྱོད་སྐུ་སྲུང་དམག་
གི་རུ་དཔོན་ཏེ་ནི་ཧྥུ་ཕྲད་ཚེ་ཁོ་ལ་ཁྱོད་ཀྱི་ཕ་ཡི་དགྲ་ཤ་ལེན་དགོས་པའི་རེ་བ་ནན་
གྱིས་ཞུ་དགོས་ཞེས་མངག་ཆ་བྱས།
ཨ་ཧྲེ་ལུ་ནི་རང་གི་ཕ་ཡི་ལོ་རྒྱུས་ཡ་ང་བ་དེ་ཉན་རྗེས་ཁོང་ཁྲོ་བཟོད་གླགས་
མེད་པ་ཞིག་བྱུང་ཡང་སྡུག་བསྔལ་ཁོག་ཏུ་སྦས་ནས་དེ་མར་སྐུ་སྲུང་དམག་གི་རུ་
དཔོན་ཏེ་ནི་ཧྥུའི་འགྲམ་དུ་སོང་སྟེ་གུས་ཞབས་དང་ལྡན་པའི་སྒོ་ནས་ཁོའི་ལག་ཏུ་
འོ་སྦྱར་བ་ན། ཏེ་ནི་ཧྥུས་ཨ་ཧྲེ་ལུ། ཁྱོད་ལ་དོན་ཅི་ཡོད་དམ་ཞེས་དྲིས།
ཨ་ཧྲེ་ལུ་ན་རེ། བདག་གི་ཕ་ནི་ཨ་ལེ་འུན་ཏིང་ཨི་པི་ཟཱ་མོང་ཐེ་ཡིན་པ་ཁོ་བོས་
ཤེས། ད་ནི་ཁྱོད་ཀྱིས་བདག་གི་ཕ་ལ་མ་ཉེས་ཁག་གཡོགས་བྱེད་མཁན་དེ་ལ་དགྲ་ཤ་
ལེན་རོགས་ཞེས་བརྗོད།
ཏེ་ནི་ཧྥུ་ན་རེ། ཁྱོད་ཀྱི་ཕ་ལ་མ་ཉེས་ཁག་གཡོགས་བྱེད་མཁན་དེ་སུ་ཡིན་ནམ་
ཞེས་དྲིས་པ་ན། ཨ་ཧྲེ་ལུས་རྐུན་པོ་ཀུ་མོང་ཀུ་མུ་ཞེས་པ་དེ་རེད།
ཏེ་ནི་ཧྥུས་ཁྱོད་ཀྱིས་ཇི་ལྟར་ཤེས་སམ་ཞེས་དྲིས།
ཨ་ཧྲེ་ལུ་ན་རེ། ཧཱ་ལི་ཧྥའི་ན་བཟའ་དང་མཉམ་དུ་བོར་བརླག་སོང་བའི་གསེར་
གྱི་བཞུ་སྒྲོན་དེ་ཀུ་མོང་ཀུ་མུས་ཉར་ནས་འདུག་པ་བདག་གིས་ཁོ་ལ་གསེར་གྱི་བཞུ་
སྒྲོན་དེ་བདག་ལ་སྦྱིན་རོགས་ཞེས་བརྗོད་ཀྱང་ཁོས་བཞུ་སྒྲོན་འདིའི་དོན་དུ་མི་མང་
པོའི་སྲོག་ཤོར་བ་རེད་ཅེས་བརྗོད་ནས་སྦྱིན་དུ་མ་བཏུབ། དེ་ནས་ཁོ་པས་ཕོ་བྲང་
གི་གྱང་འཛེགས་ཏེ་རྒྱལ་པོའི་གཟིམས་ཆུང་དུ་ཞུགས་ནས་ན་བཟའ་དང་དངོས་ཆས་
རྣམས་བརྐུས་རྗེས་བདག་གི་ཕ་ཁྱིམ་གྱི་སྒོ་རའི་ནང་དུ་སྦས་ནས་བདག་གི་ཕ་ལ་ཉེས་
ཁག་བཀལ་བའི་སྔ་ཕྱིའི་གནས་ཚུལ་ཐམས་ཅད་བདག་ལ་བཤད་བྱུང་ཞེས་བརྗོད།
ཏེ་ནི་ཧྥུ་ན་རེ། དེ་ལྟར་ལགས་ན། ཁྱོད་ཁྱིམ་དུ་ལོག་རྗེས་སྤྱི་ཁྱབ་དམག་ཆས་
སྤྲས་ཏེ་གོ་རྩེད་རུ་གཟིགས་ལ་འགྲོ་བའི་སྐབས་ཁྱོད་ཀྱང་དམག་ཆས་སྤྲས་ཏེ་མཉམ་
དུ་དམག་གཟིགས་ལ་ཁྲིད་རོགས་བརྗོད་དགོས་པ་དང་། ཁྱོད་ཧཱ་ལི་ཧྥའི་འགྲམ་དུ་
སླེབས་ཚེ་ཁོང་གིས་ཁྱོད་ལ་གནང་སྦྱིན་ཅི་དགོས་ཞེས་བཀའ་འདྲི་གནང་ངེས་ཡིན་
པས། སྐབས་དེར་ཁྱོད་ཀྱིས་ཁོ་ལ་རྒྱལ་པོ་མི་དབང་ཆེན་པོས་བདག་གི་ཕ་ཡི་དགྲ་
ཤ་ལེན་རོགས་གནང་ཞེས་བརྗོད་དགོས་པ་དང༌། རྒྱལ་པོས་ཁྱོད་ཀྱི་ཕ་ཧཱ་ལི་ཏཱ་ད་
ལྟ་འཚོ་བཞིན་ཡོད་པ་མ་ཡིན་ནམ་ཞེས་གསུངས་ན། ཁྱོད་ཀྱིས་སྤྱི་ཁྱབ་ཧཱ་ལི་ཏཱས་
བདག་ཆུང་ངུའི་དུས་ནས་འཚོ་སྐྱོང་གནང་བ་ལས་བདག་གི་ཕ་ངོ་མ་ནི་ཨ་ལེ་འུན་
ཏིང་ཨི་པི་ཟཱ་མོང་ཐེ་ཡིན། ཞེས་བརྗོད་མཚམས་ཁྱོད་ཀྱིས་རྐུན་པོ་ཀུ་མོང་ཀུ་མུས་
རྒྱལ་པོའི་ན་བཟའ་དང་སྐུ་ཆས་བརྐུས་ལུགས་རྣམས་ཇི་བཞིན་རྒྱལ་པོའི་སྙན་དུ་སོལ་
ནས་རྒྱལ་པོས་ཁོ་པའི་ཁྱིམ་དུ་བསྔོགས་བཤེར་རྩད་གཅོད་གནང་རྒྱུའི་རེ་བ་ཞུ་དགོས་
ཞེས་མངག་ཆ་ནན་ཏན་བྱས།
ཨ་ཧྲེ་ལུས་ཁྱེད་ཀྱི་བཀའ་བཞིན་ཞུའོ་ཞེས་བརྗོད།
ཕྱི་ཉིན་སྤྱི་ཁྱབ་ལས་ཞྭ་ལས་གོས་བརྗེས་ནས་ཕོ་བྲང་དུ་ཧཱ་ལི་ཧྥ་མཇལ་བར་
འགྲོ་བའི་གྲབས་བྱེད་པ་ན། ཨ་ཧྲེ་ལུས་ཕ་ཁྱེད་ཀྱིས་བདག་ལ་ཡང་དམག་ཆས་ཤིག་
གཡོགས་ནས་མཉམ་དུ་ཕོ་བྲང་ནང་ཁྲིད་དུ་མཛོད་ཅེས་བརྗོད་པས། སྤྱི་ཁྱབ་དེས་
ཀྱང་ཁོ་ལ་དམག་ཆས་གཡོགས་ཏེ་ཕོ་བྲང་དུ་འཁྲིད་ནས་ཧཱ་ལི་ཧྥ་དང་མཉམ་དུ་གྲོང་
ཁྱེར་ཕྱི་རོལ་ཏུ་གོ་རྩེད་རུ་གཟིགས་ཀྱི་དབུ་གུར་དུ་ཞུགས། དཔུང་དམག་རྣམས་རུ་
སྟར་ཚར་དུ་དངར་བ་བསྒྲིགས་ནས་ཡོང་བའི་ནང་རོལ་མོ་དཀྲོལ་བའི་དཔུང་རུ་
དང་། རྟ་དམག་མདའ་འཕེན་གྱི་དཔུང་རུ། རྡོ་སྒྱོགས་འཕེན་པའི་དཔུང་རུ་སོགས་
རུ་འདྲ་མིན་སྣ་ཚོགས་ཡོད་པ་དེ་རྣམས་རང་རང་གོ་རྩེད་ཀྱི་གཟིགས་མོ་ལྷ་མིན་གྱི་
རྩལ་ལ་འགྲན་བཞིན་པའི་སྐབས་དམག་རུའི་ནང་འཇབ་པའི་མ་རུངས་པའི་སྐྱེ་བོ་
གདུག་པ་ཅན་ཞིག་གིས་མི་རྣམས་ལྟད་མོར་གཡེངས་བའི་སྐབས་སུ་ཧཱ་ལི་ཧྥའི་སྐུ་ལ་
བདོ་བའི་རྡོ་སྒྱོགས་འཕངས་བྱུང་བ་ན། སྟབས་ལེགས་པ་ཞིག་ལ་ཧཱ་ལི་ཧྥའི་མདུན་དུ་
ཨ་ཧྲེ་ལུ་བསྡད་ནས་ཡོད་པ་དེའི་ཕྲག་པར་ཕོག་ནས་ས་ལ་འགྱེལ་བ་ན། དེ་མར་ཧཱ་
ལི་ཧྥས་ཧད་ཀྱིས་བཞེངས་ཏེ་ཁོ་འགྱེལ་བ་ལས་བསླངས་ཏེ་རྐུབ་སྟེགས་ཐོག་བཞག་
ནས་ཨཱ་ལཱའི་ཐུགས་རྗེས་ཁྱོད་ལ་གནོད་པ་ཅི་མི་ཡོང་ཞེས་སེམས་གསོ་མཛད་རྗེས་
དབྱུག་རྡོ་འཕེན་མཁན་སྐྱེ་བོ་གདུག་པ་ཅན་དེ་འཕྲལ་དུ་འཛིན་བཅང་དགོས་པའི་
བཀའ་ཕེབས་ལྟར་སྐུ་སྲུང་པས་ཁོ་བཟུང་བཀྱིག་གིས་རྒྱལ་པོའི་དབུ་གུར་དུ་ཁྲིད་བྱུང་
བ་ན། ཧཱ་ལི་ཧྥ་སྐུ་ངོ་མས་རྐུ་གསོད་ཀྱི་བྱ་བ་ནག་པོ་འདི་ཁྱོད་ལ་སུ་ཞིག་གིས་བསྐུལ་
ལམ། ཁྱོད་བདག་གི་དགྲའམ་གཉེན་ཅི་ཡིན་ཞེས་དྲི་བ་མཛད།
སྐྱེ་བོ་དེས་ཁོ་བོ་ནི་ཁྱོད་ཀྱི་དགྲ་ཡིན། སྔར་ནས་ཁྱོད་གསོད་བསམས་པ་ཡིན།
ཧཱ་ལི་ཧྥས་ཁྱོད་ཅིའི་ཕྱིར་འདི་ལྟར་བྱེད་པ་ཡིན། ཁྱོད་མུ་སི་ལིམ་པ་མ་ཡིན་
ནམ་ཞེས་དྲིས།
སྐྱེ་བོ་དེས་མ་ཡིན། བདག་ནི་ཁྱོད་དང་ཆོས་ལུགས་ཐ་དད་པ་ཞིག་ཡིན་ཞེས་བརྗོད།
ཧཱ་ལི་ཧྥས་སྐྱེ་བོ་གདུག་པ་ཅན་དེ་གསོད་རྒྱུའི་བཀའ་ཕབ་རྗེས་ཨ་ཧྲེ་ལུ་ལ་ཁྱོད་
ལ་གནང་སྦྱིན་ཅི་ཞིག་དགོས་པ་བདག་ལ་ཤོད་ཅིག་གསུངས།
ཨ་ཧྲེ་ལུས་རྒྱལ་པོ་མི་དབང་ཆེན་པོས་བདག་གི་ཕ་བསད་པའི་དགྲ་ཤ་ལེན་པར་
ཞུ་ཞེས་བརྗོད།
ཧཱ་ལི་ཧྥས་ཁྱོད་ཀྱི་ཕ་འཚོ་བཞིན་པ་མ་ཡིན་ནམ།
ཨ་ཧྲེ་ལུས་ཁྱེད་ཀྱིས་བདག་གི་ཕ་སུ་གསུངས་པ་ཡིན་ནམ།
ཧཱ་ལི་ཧྥས་སྤྱི་ཁྱབ་ཧཱ་ལི་ཏཱ་ཁྱོད་ཀྱི་ཕ་མ་ཡིན་ནམ་ཞེས་གསུངས།
ཨ་ཧྲེ་ལུས་མི་དབང་ཆེན་པོ་མཁྱེན། ཁོང་གིས་བདག་ཆུང་ནས་འཚོ་སྐྱོང་བྱས་
པ་ལས་བདག་གི་ཕ་ངོ་མ་མ་ཡིན། བདག་གི་ཕ་ངོ་མ་ནི་ཨ་ལེ་འུན་ཏིང་ཨི་པི་ཟཱ་
མོང་ཐེ་ཡིན་ནོ་ཞེས་བརྗོད།
ཧཱ་ལི་ཧྥས་དེ་ལྟར་ན་ཁྱོད་ཀྱི་ཕ་ནི་ངོ་ལོག་པ་ཞིག་ཡིན་ནོ་ཞེས་གསུངས།
ཨ་ཧྲེ་ལུས་ཁོང་གི་ངོ་ལོག་པའི་མིང་ངན་པ་དེ་དག་པ་ཤོག བདག་གི་ཕ་གསོན་
པོར་སྡོད་རིང་ཁྱེད་ལ་ལྷག་བསམ་ལོག་པའི་བྱ་བ་ཅི་བྱས་ཡོད་དམ་ཞེས་དྲིས།
ཧཱ་ལི་ཧྥས་ཁོས་བདག་གི་གྱོན་པ་དང་དངོས་ཆས་རྐུ་ཁྱེར་བྱས་པ་རེད་ཅེས་
གསུངས།
ཨ་ཧྲེ་ལུས་རྒྱལ་པོ་མི་དབང་ཆེན་པོ་མཁྱེན། བདག་གི་ཕ་དེ་ངོ་ལོག་པ་ཞིག་
གཏན་ནས་མ་ཡིན། མི་དབང་ཁྱེད་ཀྱི་ན་བཟའ་དང་། སྐུ་ཆས། གསེར་གྱི་བཞུ་
སྒྲོན་རྣམས་ཆ་ཚང་བ་ཞིག་རྙེད་སོན་བྱུང་ཡོད་དམ་ཞེས་དྲིས།
ཧཱ་ལི་ཧྥས་དུས་ད་ལྟའང་དངོས་ཆས་དེ་རྣམས་ཆ་ཚང་བ་ཞིག་རྙེད་སོན་བྱུང་
མེད་ཅེས་གསུངས།
ཨ་ཧྲེ་ལུས་གསེར་གྱི་བཞུ་སྒྲོན་དེ་ཀུ་མོང་ཀུ་མུའི་ལག་ཏུ་ཡོད་པ་ཁོ་བོས་དངོས་
སུ་རིག་ནས་བཞུ་སྒྲོན་དེ་བདག་ལ་སྟེར་དགོས་ལུགས་བརྗོད་ཀྱང་ཁོ་པས་བཞུ་སྒྲོན་
དེའི་དོན་དུ་མི་མང་པོའི་སྲོག་ཤོར་བ་རེད་ཟེར་ནས་སྟེར་བར་མི་བྱེད། དེ་ནས་ཁོས་
སྤྱི་ཁྱབ་ཧཱ་ལི་ཏཱའི་བུ་ཧཱ་པུ་ཙུ་ལེ་མུ་ནད་མནར་གྱིས་འཆི་བ་དང་། ཁོ་པ་བཙོན་ལས་
ཐར་ལུགས་རྣམས་ཇི་བཞིན་བདག་ལ་བརྗོད་བྱུང་བས། རྒྱལ་པོའི་ན་བཟའ་དང་སྐུ་
ཆས་རྐུ་མཁན་ཁོ་པ་རང་དུ་མཆིས་ལ། བདག་གི་ཕ་ལ་ནག་མེད་ཉེས་འགེལ་བྱེད་
མཁན་ཡང་ཁོ་པ་རང་ལས་མ་འདས་ན། རྒྱལ་པོ་མི་དབང་ཆེན་པོས་ཅི་ནས་ཀྱང་
བདག་གི་ཕ་བསད་པའི་དགྲ་ཤ་ལེན་དུ་གསོལ་ཞེས་ཞུ་བ་ནན་ཏུར་བྱས།
ཨ་ཧྲེ་ལུའི་ཞུ་བ་གསན་རྗེས་ཧཱ་ལི་ཧྥས་ཕར་གཟིགས་ཚུར་གཟིགས་གནང་
མཚམས་ཀུ་མོང་ཀུ་མུ་ད་ལྟ་རང་བཟུང་སྟེ་ཁྲིད་ཡོང་དགོས་པའི་བཀའ་ཕབ་པ་
དང་འབྲེལ་སྐུ་སྲུང་རུ་དཔོན་ཏེ་ནི་ཧྥུ་གང་དུ་ཡོད། ཅེས་གསུངས་པ་དང་ཏེ་ནི་
ཧྥུས་བདག་འདི་རུ་ཡོད་ཅེས་བརྗོད་ནས་ཧཱ་ལི་ཧྥའི་སྐུ་མདུན་དུ་ཐོན་པ་དང་དུས་
མཚུངས་སུ་ཀུ་མོང་ཀུ་མུ་ཡང་བཟུང་བཀྱིག་གིས་ཁྲིད་ནས་སླེབས་པ་ན། ཧཱ་ལི་ཧྥས་
ཏེ་ནི་ཧྥུ་ལ་ཀུ་མོང་ཀུ་མུར་ལུས་བཤེར་རྒྱག་དགོས་པའི་བཀའ་ཕབ་པ་དང་དེ་མར་ཏེ་
ནི་ཧྥུས་ཀུ་མོང་ཀུ་མོའི་སྟོད་ཕད་བསྔོགས་པས་གསེར་གྱི་བཞུ་སྒྲོན་དེ་ཐོན་པ་ན། ཧཱ་
ལི་ཧྥ་ནི་ཐུགས་ཤིན་ཏུ་དངངས་པ་ཞིག་བྱུང་བས་མི་ངན་ཁྱོད་ལ་བཞུ་སྒྲོན་འདི་གང་
ནས་བྱུང་ངམ་ཞེས་དྲིས།
ཀུ་མོང་ཀུ་མོས་རྒྱལ་པོ་མི་དབང་ཆེན་པོ་མཁྱེན། བཞུ་སྒྲོན་འདི་བདག་གིས་
ཁྲོམ་ཐོག་ནས་ཉོས་པ་ཡིན་ཞེས་བརྗོད།
ཧཱ་ལི་ཧྥས་ཁྱོད་ཀྱིས་གང་ནས་ཉོས་སམ། བཞུ་སྒྲོན་འདི་ལྟ་བུ་ཁྲོམ་ཐོག་གི་སྐྱེ་
བོ་སུ་ཞིག་གིས་ཁྱོད་ལ་བཙོངས་སམ་ཞེས་གསུངས།
ཀུ་མོང་ཀུ་མུས་ལུས་ཐོག་གི་ཙ་ར་མི་བཟོད་པར་རྒྱལ་པོའི་ན་བཟའ་དང་གསེར་
གྱི་བཞུ་སྒྲོན་རང་གིས་བརྐུས་པ་ངོས་བླངས། ཧཱ་ལི་ཧྥས་ཁོའི་ཞུ་ཚིག་གཟིགས་པ་ན་
ཐུགས་ཀྱི་སྡུག་བསྔལ་ཁོང་དུ་སྦས་ནས་མི་ངན་ཁྱོད་ཅིའི་ཕྱིར་བྱ་བ་ནག་པོ་འདི་ལྟར་
བརྩམས་པ་ཡིན། བདག་གི་ལྷག་བསམ་དག་པའི་བློན་ཨ་ལེ་འུན་ཏིང་ཨི་པི་ཟཱ་མོང་
ཐེ་ཉེས་མེད་དུ་སྲོག་བཀུམས་པ་འགྱོད་དོ། །ཞེས་གསུངས་ནས་རྐུན་པོ་ཀུ་མོང་ཀུ་མུ་
དང་སྤྱི་ཁྱབ་གཉིས་ཀ་འཛིན་བཟུང་བྱེད་དགོས་པའི་བཀའ་ཕབ། ཧཱ་ལི་ཏཱ་བཙོན་
ཁང་དུ་བཅུག་པ་དེས་ཁོ་གཉིད་ལས་བསད་པ་ལྟ་བུར་གྱུར་ནས་རྒྱལ་པོ་མི་དབང་
ཆེན་པོ། བདག་ལ་ནག་མེད་ཉེས་འགེལ་མེད་པ་མཁྱེན། ཨ་ལེ་འུན་ཏིང་ཨི་པི་ཟཱ་
མོང་ཐེ་ནི་བདག་གིས་རྒྱལ་པོའི་བཀའ་བཞིན་གནམ་བཏགས་བརྒྱབ་ནས་སྲོག་ཁྲིམས་
བཅད་པ་ཡིན། སྐབས་དེར་ད་ལྟའི་གནས་ཚུལ་འདི་རྣམས་བདག་གིས་གཏན་ནས་
མ་རྟོགས། བྱ་བ་འདི་ནི་བདག་གི་ཆུང་མ་དང་ཀུ་མོང་ཀུ་མུ་གཉིས་ངན་པ་ཁ་མཐུན་
བྱས་ནས་བརྩམས་པ་ཞིག་ལས་བདག་ལ་ལན་པ་ཏིལ་འབྲུ་ཙམ་མེད་ཅེས་བརྗོད་པ་
དང་འབྲེལ། ཡང་ཨ་ཧྲེ་ལུ་ལ་ཁྱོད་ནི་ཆུང་བྱིས་པའི་དུས་ནས་བདག་གིས་བསྐྱངས་
པ་ཡིན་གཤིས། །ཁོ་བོ་ནི་ཁྱོད་ཀྱི་ཕ་དང་དབྱེར་མ་མཆིས་ན་ཁྱོད་ཀྱིས་བདག་སྐྱོབ་
པར་གྱིས་ཞེས་བརྗོད།
ཨ་ཧྲེ་ལུས་ཧཱ་ལི་ཧྥར་དགོངས་ཡང་ཞུས་པ་དང་ཧཱ་ལི་ཧྥས་ཕྲུ་གུ་འདིའི་སྐྱེད་མ་
གང་དུ་ཡོད་དམ་ཞེས་བཀའ་འདྲི་མཛད་པ་ན། ཧཱ་ལི་ཏས་བདག་གི་ཁྱིམ་དུ་ཡོད་
ཅེས་གསོལ།
ཧཱ་ལི་ཧྥས་ཁྱོད་ཀྱིས་མོའི་གྱོན་ཆས་དང་རྒྱན་ཆ་རྣམས་གཅིག་ཀྱང་མ་ལུས་པ་མོ་
ལ་ཕྱིར་སློག་བྱེད་དགོས་པའི་ཐོག་མོའི་སྔར་གྱི་གནས་བབ་སླར་གསོ་བྱེད་དགོས་པ་
མ་ཟད། སྔར་གཞུང་བཞེས་བཏང་བའི་ཨ་ལེ་འུན་ཏིང་གི་ཁར་དབང་ཡོད་དོ་ཅོག་
ཨ་ཧྲེ་ལུ་ལ་ཕྱིར་སློག་གིས་ཁོ་པས་འཛིན་སྐྱོང་བྱེད་དགོས་ཞེས་བཀའ་ནན་བརྗིད་ཆེ་
བ་ཕེབས།
ཧཱ་ལི་ཏཱས་རྒྱལ་པོའི་བཀའ་བཞིན་ཞུའོ་ཞེས་བརྗོད།
དེ་ནས་ཧཱ་ལི་ཧྥས་ཨ་ཧྲེ་ལུར་ཁྱོད་ལ་གནང་སྦྱིན་གང་དགོས་བདག་ལ་ཤོད་
ཅིག་གསུངས།
ཨ་ཧྲེ་ལུས་རྒྱལ་པོ་མི་དབང་ཆེན་པོ་མཁྱེན། བདག་ཕ་བུ་མཉམ་འཛོམས་ཆོག་
པའི་གནང་བ་བསྩལ་དུ་གསོལ་ཞེས་བརྗོད།
ཧཱ་ལི་ཧྥས་སྤྱན་ཆབ་བསིལ་བཞིན་དུ་ཁྱོད་ཀྱི་ཕ་ནི་སྔར་ནས་ཁྲིམས་འོག་ཏུ་
འདས་ཟིན་པ་རེད། ལར་ཨ་ལེ་འུན་ཏིང་གསོན་མི་ཡུལ་དུ་བསྡད་ཡོད་པའི་གནས་
ཚུལ་བདག་ལ་ཤོད་མཁན་བྱུང་ཚེ་བདག་གི་མི་རབས་གསུམ་གྱི་ཕ་མེས་རྣམས་དཔང་
དུ་བཙུགས་ནས་ཁོ་པའི་རེ་འདོད་གང་ཡོད་པ་བདག་གིས་བསྐོང་བར་བྱའོ་ཞེས་
གསུངས།
ཧཱ་ལི་ཧྥའི་དམ་བཅའ་ཐོས་པ་དང་ཏེ་ནི་ཧྥུས་པུས་མོ་ས་ལ་བཙུགས་ཏེ་སྨྲས་
པར། ཀྱེ་ཀྱེ། རྒྱལ་པོ་ཆེན་པོས་བདག་ལ་ཞལ་བཞེས་ཡོད་པ་མཁྱེན་ཞེས་བརྗོད།
ཧཱ་ལི་ཧྥས་བདག་གིས་ཁྱོད་ལ་ཁས་བླངས་པས་ཆོག་ཅེས་གསུངས།
ཏེ་ནི་ཧྥུས་བདག་གིས་རྒྱལ་པོ་ཆེན་པོར་གཏམ་སྙན་ཞུ། ལྷག་བསམ་དཀར་བའི་
ཁྱེད་ཀྱི་བློན་པོ་ཨ་ལེ་འུན་ཏིང་ཨི་པི་ཟཱ་མོང་ཐེ་མི་ཡུལ་དུ་གསོན་པོར་སྡོད་མུས་ཡིན་
ནོ་ཞེས་བརྗོད།
ཧཱ་ལི་ཧྥས་ཁྱོད་ཀྱིས་བཤད་པ་བདེན་ནམ།
ཏེ་ནི་ཧྥུས་རྒྱལ་པོ་ཆེན་པོའི་སྐུ་རི་རྒྱལ་ལྷུན་པོ་དཔང་དུ་བཙུགས་ནས་ཞུ་ན། ཁོ་
བོའི་གཏམ་ལ་རྫུན་གྱི་དྲི་མེད། དེའི་དུས་སུ་ཁོ་བོས་སྲོག་ཁྲིམས་གཅོད་རྒྱུའི་ཉེས་ཅན་
པ་ཞིག་དང་ཨ་ལེ་འུན་ཏིང་མི་རྗེས་བརྒྱབ་སྟེ་ཁོ་ཡ་རི་སན་དྷར་བསྐྱལ་ཐོག་གནའ་
རྫས་ཚོང་ཁང་ཞིག་བཙུགས་ནས་ཁོ་དེ་གར་བཞག་པ་ཡིན་ཞེས་བརྗོད།
ཧཱ་ལི་ཧྥས་དེ་ལྟར་ཡིན་ན། ཁྱོད་ད་ལྟ་འཕྲལ་དུ་ཁོ་འབོད་པར་སོང་ཞེས་
གསུངས་པ་ན། ཏེ་ནི་ཧྥུས་རྒྱལ་པོའི་བཀའ་བཞིན་ཞུའོ་ཞེས་བརྗོད།
ཧཱ་ལི་ཧྥས་ཏེ་ནི་ཧྥུ་ལ་ལམ་གྲོན་གསེར་ཊམ་ཁྲི་ཕྲག་གཅིག་བསྩལ་ཏེ་ཡུལ་ཡ་རི་
སན་དྷར་ཨ་ལེ་འུན་ཏིང་འགུགས་པར་བཏང་།
ཨ་ལེ་འུན་ཏིང་ཡུལ་ཡ་རི་སན་དྷར་གནའ་རྫས་ཉོ་ཚོང་གི་འདུ་འགོད་ལ་གཞོལ་
ནས་དངོས་པོ་རྣམས་བཙོངས་ཟིན་ལ་ཉེ་བ་ན། ཉིན་ཞིག་ཁོས་ཤེལ་ཧྲུག་ལྷག་འཕྲོ་
རྣམས་ཕད་བུ་ནས་འདོན་པའི་ཚེ་དེ་ཁྲོད་དུ་སྦར་མོའི་ནང་ཐུམ་ཙམ་གྱི་གསེར་གྱི་
ཕྱང་འཕྲུལ་བསྒར་བའི་ཤེལ་རྡོ་ངོས་ལྔ་པ་ཞིག་ཡོད་པ་ངོས་རེའི་ཐོག་སྔགས་ཡིག་
བརྐོས་པ་ཞིག་རྙེད། ཁོས་ཤེལ་རྡོ་དེའི་མཐའ་ཟུར་རྣམས་ལ་མཛུབ་མོས་འབྲད་ཀྱང་
གང་ཡང་མེད་པས། ཁོས་འདི་ནི་མ་ན་ཧོ་མིན་ནམ་ཞེས་ཆིག་ལབ་བརྒྱབ་སྟེ་ཚོང་
ཁང་ནང་བཀལ་ནས་ཚོང་རྩིས་བྱས། ཉིན་ཞིག་ཚོང་རིགས་ཤིག་ཁོའི་ཚོང་ཁང་སྒོ་རྩ་
ནས་འགྲོ་བའི་ཚེ་ན་ཚོང་ཁང་ནང་བཀལ་བའི་ཤེལ་རྡོ་དེ་རིག་ནས་ནང་དུ་ཞུགས་ཏེ་
སྐུ་ཞབས་ཁྱེད་ཀྱི་ཤེལ་རྡོ་འདི་ཚོང་བ་ཡིན་ནམ་ཞེས་དྲིས།
ཨ་ལེ་འུན་ཏིང་གིས་ཤེལ་རྡོ་དང་ཚོང་ཁང་འདི་ནང་གི་ཅ་དངོས་ཐམས་ཅད་
ཚོང་བ་ཡིན།
ཚོང་རིགས་དེས་ཤེལ་རྡོ་འདི་གསེར་ཊམ་ཁྲི་ཕྲག་བརྒྱད་ལ་ཚོང་ངམ།
ཨ་ལེ་འུན་ཏིང་གིས་གསེར་ཊམ་ཁྲི་ཕྲག་བརྒྱད་ལ་ཚོང་བ་མིན།
ཡང་ཚོང་རིགས་དེས་གསེར་ཊམ་འབུམ་གཅིག་ལ་ཚོང་ངམ།
ཨ་ལེ་འུན་ཏིང་གིས་གསེར་ཊམ་འབུམ་གཅིག་སྤྲད་ན་ཁྱོད་ལ་ཚོང་ཞེས་བརྗོད།
ཚོང་རིགས་དེས་གྲོང་ཁྱེར་ཡ་རི་སན་དྷའི་ནང་རྐུན་ཇག་སྡང་བས་བདག་གི་
ལུས་ཐོག་ལ་དངུལ་ཁུར་མེད། ཁྱེད་བདག་གི་གྲུ་ཐོག་ཏུ་ཕེབས་ན་དེ་གར་དངུལ་
འབུལ་ཆོག་ཡོད་ལ། ཁྱེད་ལ་ཡུལ་ཕྱོགས་ཁག་ནས་ཐོན་པའི་རས་ཆ་ཡང་འབུལ་རྒྱུ་
ཡོད་པས་དེ་ལྟར་འགྲིག་གམ་ཞེས་བརྗོད།
ཨ་ལེ་འུན་ཏིང་གིས་ཤེལ་རྡོ་ཚོང་རིགས་དེ་ལ་སྤྲད་རྗེས་ཚོང་ཁང་སྒོ་བརྒྱབ་ནས་
ལྡེ་མིག་ཁྱིམ་མཚེས་ལ་བཅོལ་ཏེ་སྨྲས་པར། བདག་ཚོང་རིགས་འདིའི་གྲུ་ཐོག་ཏུ་ཟོག་
རིན་ལེན་པར་འགྲོ་བ་ཡིན། གལ་ཏེ་བདག་གི་གྲོགས་པོ་ཏེ་ནི་ཧྥུ་སླེབས་ཚེ་ལྡེ་མིག་
འདི་ཁོ་ལ་སྤྲད་ནས་བདག་ཟོག་རིན་བླངས་རྗེས་འཕྲལ་དུ་ལོག་ཡོང་རྒྱུ་ཡིན་ཞེས་
གསུངས་བར་ཞུ་ཞེས་བརྗོད་མཚམས་ཚོང་རིགས་དང་མཉམ་དུ་གྲུ་ཐོག་ཏུ་བསྐྱོད།
དེར་སླེབས་པ་དང་ཚོང་རིགས་དེས་ཨ་ལེ་འུན་ཏིང་རྐུབ་སྟེགས་ཐོག་བཞག་
རྗེས་ཟོག་རིན་རྣམས་སྤྲད་པ་དང་ཆབས་ཅིག་ཏུ་རས་ཐ་ན་ལྔ་བྱིན་ནས་སྨྲས་པར།
སྐུ་ཞབས་ཁྱེད་གསོལ་ཟས་སམ་ཡང་ན་ཆབ་ཆུ་ཕྲན་ཙམ་བཞེས་ཏེ་ཅུང་ཟད་ངལ་
གསོ་བར་གནང་ཞེས་བརྗོད།
ཨ་ལེ་འུན་ཏིང་གིས་ཁྱེད་ཀྱིས་བདག་ལ་ཆུ་ཕོར་པ་གང་གནང་བར་ཞུ།
ཚོང་རིགས་དེས་བཟི་སྨན་བཏབ་པའི་ཤིང་འབྲས་ཀྱི་ཁུ་བ་ཕོར་པ་གང་ཁོ་ལ་
སྟེར་བས། དེ་མར་ཁོ་གཉིད་ལ་སོང་བ་ན། ཚོང་གཡོག་གིས་མི་དང་རྐུབ་སྟེགས་
མཉམ་དུ་བཏེགས་ནས་གྲུ་ཚང་ནང་བསྐྱལ། དེ་འཕྲལ་གྲུ་དར་བསྒྲེངས་ཤིང་གཏིང་
རྡོ་བཀྱག་སྟེ་གྲུ་ཁ་ནས་ཐོན་སྐྱོད་ཀྱིས་མཚོ་དབུས་སུ་སླེབས་པ་དང་ཚོང་རིགས་དེས་
འཁོར་གཡོག་ལ་ཨ་ལེ་འུན་ཏིང་གྲུ་ཚང་ནས་འདོན་དགོས་པའི་བཀོད་པ་བཏང་ཐོག
ཁོ་ལ་བཟི་དྭངས་བྱེད་ཀྱི་སྨན་སྟེར་ནས་སྔར་རྒྱུན་དུ་གསོས་པའི་ཚེ་ཁོས་བདག་གང་
དུ་སླེབས་སམ་ཞེས་དྲིས།
ཚོང་པ་ན་རེ། ཁྱོད་བདག་གི་ལག་ཏུ་ལྷུངས། ཁྱོད་ཀྱིས་ཤེལ་རྡོ་ཚོང་བར་མི་
བྱེད་ན་ཁོ་བོས་རིན་གོང་དེ་ལས་ཆེ་བ་སྤྲོད་སྲིད་ཅེས་བརྗོད།
ཨ་ལེ་འུན་ཏིང་ན་རེ། ཁྱེད་ལས་ཅི་ཞིག་བྱེད་མཁན་ཡིན་ནམ།
ཚོང་པ་ན་། བབདག་ནི་གྲུ་དཔོན་ཡིན། ཁོ་བོས་ཁྱོད་བདག་གི་རྒྱལ་ཁབ་ཏུ་
ཁྲིད་རྒྱུ་ཡིན་ཞེས་བརྗོད།
གྲུ་དཔོན་དང་ཨ་ལེ་འུན་ཏིང་གཉིས་བགྲོ་གླེང་བྱེད་པའི་སྐབས་སུ་གློ་བུར་དུ་
ཕར་ཕྱོགས་སུ་ཚོང་གྲུ་ཞིག་རིག་པས། གྲུ་དཔོན་གྱིས་དེ་ཕྱོགས་སུ་སྐྱོད་དགོས་པའི་
བཀའ་བཏང་། དེར་སླེབས་པ་དང་གྲུ་པ་དང་ཨ་ཕྲུག་རྣམས་ཀྱིས་ལྕགས་ཀྱུ་དབྱུགས་
ནས་ཕར་ཕྱོགས་ཀྱི་ཚོང་གྲུའི་ནང་འུར་གྱིས་མཆོངས་ནས་དེ་ནང་གི་དངོས་ཟོག་དང་
མུ་སི་ལིམ་པ་བཅུ་ཕྲག་བཞི་ཡོད་པ་ཐམས་ཅད་བཅོམ་ཁྲིད་ཀྱིས་རྟབ་རྟབ་པོར་ཡུལ་
ཀྲེ་ནེ་ཝའི་ཕྱོགས་སུ་བྲོས། ཀྲེ་ནེ་ཝར་སླེབས་པ་དང་གྲུ་དཔོན་གྱིས་གྲུ་ལས་བབས་ཏེ་
རིངས་སྟབས་ཀྱིས་ཕོ་བྲང་དགེ་ཡུ་ཐུ་ནིར་བསྐྱོད་ནས་དེ་གར་ངོ་ལ་སེང་རས་བཀབ་
པའི་བུད་མེད་ཅིག་དང་ཐུག་འཕྲད་བྱས། བུད་མེད་དེས་ཤེལ་རྡོ་དང་ཤེལ་རྡོའི་
བདག་པོ་འདིར་ཁྲིད་ཡོད་དམ་ཞེས་དྲིས།
གྲུ་དཔོན་གྱིས་ཁྲིད་ཡོད་དོ།།
བུད་མེད་དེས་ཤེལ་རྡོ་དེ་བདག་ལ་སྤྲོད།
གྲུ་དཔོན་གྱིས་ཤེལ་རྡོ་བུད་མེད་དེར་སྤྲད་རྗེས་རྟབ་རྟབ་པོར་གྲུ་ཁར་ལོག་སྟེ་
འཁོར་གཡོག་རྣམས་ལ་མེ་སྒྱོགས་འཕངས་ནས་ང་ཅག་བདེ་འབྱོར་བྱུང་བའི་བརྡ་
གཏོང་དགོས་ཞེས་བརྗོད། རྒྱལ་པོས་མེ་སྒྱོགས་ཀྱི་སྒྲ་ཐོས་པ་ན་གྲུ་དཔོན་ཡུལ་དུ་
ལོག་པ་རྟོགས་ནས་ཕོ་བྲང་ལས་བྱོན་ཏེ་ཁོ་འཕྲད་པར་ཕེབས་ནས་ད་ལམ་ཕྱོགས་
བསྐྱོད་ལ་འབྲས་བུ་ལེགས་སམ་ཞེས་དྲིས།
གྲུ་དཔོན་གྱིས་ཐམས་ཅད་ལམ་ལྷོངས་བྱུང་ཁར་ད་དུང་ཚོང་གྲུ་ཞིག་བཅོམ་
ནས་མུ་སི་ལིམ་གྱི་ཚོང་པ་བཞི་བཅུ་རྩ་གཅིག་བཟུང་ནས་ཁྲིད་ཡོད་ཅེས་བརྗོད།
རྒྱལ་པོས་དེ་རྣམས་ཕོ་བྲང་དུ་ཁྲིད་ཤོག་ཅེས་གསུངས་ནས་རྒྱལ་པོ་དང་གྲུ་
དཔོན་གཉིས་ཀ་ཕོ་བྲང་དུ་བྱོན། དེ་ནས་ཨ་ལེ་འུན་ཏིང་དང་མུ་སི་ལིམ་པ་བཅུ་ཕྲག་
བཞི་ལ་ལག་ལྕགས་བརྒྱབ་ནས་ཕོ་བྲང་དུ་ཁྲིད་དེ་རྒྱལ་བློན་འཛོམས་པའི་དབུས་སུ་
ཞིབ་གཅོད་བྱས། དེ་དག་གི་ཁྲོད་ནས་སྐྱེ་བོ་ཐོག་མ་དེ་རྒྱལ་བློན་རྣམས་ཀྱི་མདུན་
དུ་ཁྲིད་ནས་ཞུ་བ་ལེན་སྐབས་རྒྱལ་པོས་མུ་སི་ལིམ་པ་ཁྱོད་ཡུལ་གང་ནས་ཡིན་ནམ་
ཞེས་དྲིས།
སྐྱེ་བོ་དེས་བདག་ཡུལ་ཡ་རི་སན་དྷ་ནས་ཡིན་ཞེས་བརྗོད།
རྒྱལ་པོས་ལག་དམར་བར་མི་འདི་གསོད་ཤོག་ཅེས་བཀའ་ཕབ་པས་ལག་དམར་
བ་དེས་རྒྱལ་པོའི་བཀའ་བཞིན་རལ་གྲི་གཡུགས་ནས་དེ་གར་བསད། དེ་ལྟར་མི་རེ་རེ་
བཞིན་སྡོང་པོ་ཤ་འགྱེལ་དུ་བཏང་ནས་འཛིན་བཟུང་བྱས་པའི་མི་བཅུ་ཕྲག་བཞི་ལྔ་
ལམ་དུ་བཏང་མཐར་ཨ་ལེ་འུན་ཏིང་ལ་ཐུག་པ་ན། ཁོ་པའི་མཐོང་སར་མུ་སི་ལིམ་
པ་བཅུ་ཕྲག་བཞི་དོན་མེད་རྐྱེན་ལམ་དུ་སོང་བ་ཡིད་ལ་སྡུག་བསྔལ་ཟད་མི་ཤེས་པ་
བྱུང་བས། རང་གིས་རང་ལ་ཨ་ལེ་འུན་ཏིང༌། ད་ནི་ཁྱོད་ཚེ་ཡི་འཕེན་པ་རྫོགས་དུས་
ཕ་སླེབས་པས་ཨཱ་ལཱར་གསོལ་བ་ཐོབ་ཅེས་བརྗོད། རྒྱལ་པོས་ཁོ་ལ་ཁྱོད་ཡུལ་ཕྱོགས་
གང་ནས་ཡོང་ངམ་ཞེས་དྲིས།
ཨ་ལེ་འུན་ཏིང་གིས་བདག་ནི་ཡུལ་ཡ་རི་སན་དྷ་ནས་ཡོང་བ་ཡིན་ཞེས་བརྗོད།
རྒྱལ་པོས་ལག་དམར་བར་ཁོ་གསོད་ཤོག་ཅེས་བཀའ་ཕབ་པ་ན་ལག་དམར་བ་
དེས་རྒྱལ་པོའི་བཀའ་བཞིན་རལ་གྲི་རྡེག་པར་གཟས་པ་ན། གློ་བུར་དུ་རྒན་མོ་རྫིག་
ཉམས་ལྡན་པ་ཞིག་དེར་སླེབས་བྱུང་བ་ན་རྒྱལ་པོ་ཁྲི་ལས་བཞེངས་ཏེ་བསུ་བ་མཛད།
རྒན་མོས་རྒྱལ་པོ་མི་དབང་ཆེན་པོ། བདག་གིས་ཁྱེད་ལ་གྲུ་དཔོན་གྱིས་བཟུང་བའི་
བཙོན་པའི་ཁྲོད་ནས་མི་གཅིག་མཆོད་ཁང་གི་གཡོག་ཏུ་འཇོག་དགོས་ལུགས་མངག་
ཆ་ཞུས་པ་མ་ཡིན་ནམ་ཞེས་བརྗོད།
རྒྱལ་པོས་བགྲེས་སོང་ཁྱེད་སྔོན་ཙམ་དུ་མི་ཕེབས་པ་ཅི་ཡིན། ད་ཆ་ནི་མི་གཅིག་
རང་ལས་མ་ལྷག་པས། ཁྱེད་དེ་རང་ཁྲིད་ཕེབས་ཞེས་བརྗོད།
རྒན་མོ་དེས་ཁ་ཕྱིར་བསྐོར་ནས་ཨ་ལེ་འུན་ཏིང་ལ་སྨྲས་པར། ཁྱོད་མཆོད་ཁང་
དུ་གཡོག་ལ་འགྲོ་བསམ་པ་ཡིན་ནམ། ཡང་ན་འཆི་བསམ་པ་ཡིན་ཞེས་དྲིས།
ཨ་ལེ་འུན་ཏིང་གིས་བདག་མཆོད་ཁང་དུ་གཡོག་ལ་འགྲོ་བསམ་པ་ཡིན།
རྒན་མོས་ཨ་ལེ་འུན་ཏིང་ཁྲིད་ནས་མཆོད་ཁང་དུ་ལོག ཨ་ལེ་འུན་ཏིང་གིས་
བདག་ནི་འདི་གར་ཅི་ཞིག་ལས་དགོས་པ་ཡིན་ཞེས་དྲིས།
རྒན་མོས་ཁྱོད་ཞོགས་པ་སྔ་པོ་ལངས་རྗེས་རི་ནས་འབུད་ཤིང་དྲེལ་རྒྱབ་ལྔ་
བཏུས་ཏེ་རུང་ཁང་དུ་སྐྱེལ་དགོས་པ་དང་། དེ་ནས་མཆོད་ཁང་ནང་ས་དན་བསྒྲིལ་
ཏེ་པང་བཅལ་རྣམས་འབྱིད་དགོས་པ། དེ་ནས་གྲོ་ཁལ་ཕྱེད་གསུམ་གད་གཙང་གིས་
གྲོ་ཞིབ་བཏགས་ནས་བག་ཟན་བཟོ་དགོས་པ། དེ་ནས་རྒྱ་སྲན་ཁལ་གཅིག་བརྡུངས་ཏེ་
ཟས་བསྐོལ་རྗེས་སྡེར་མ་སུམ་རྒྱ་དྲུག་ཅུ་རྩ་དྲུག་ནང་བླུགས་ནས་བཙུན་པ་རེའི་ལག་ཏུ་
སྤྲོད་དགོས་པ་བཅས་དང་། དེ་མིན་ཆུ་རྫིང་བཞི་བརྒྱངས་རྗེས་ཤིང་ཟོམ་ནང་དྭངས་
སིང་འབྱེད་དགོས་པ་བཅས་ཁྱོད་ཀྱིས་ཉིན་ལྟར་བྱེད་དགོས་པ་ཡིན་ཞེས་བརྗོད།
ཨ་ལེ་འུན་ཏིང་ན་རེ། ལས་མང་པོ་འདི་ལྟ་བུ་ཤི་བ་ལས་ཀྱང་དཀའ་ན། དེ་
ལས་ཁོ་བོ་རྒྱལ་པོར་གསོད་དུ་བཅུག
རྒན་མོ་ན་རེ། ཁྱོད་ཀྱིས་ལས་དེ་དག་སྒྲུབ་ཐུབ་མིན་ཚོད་ལྟ་གྱིས། ཁྱོད་ལས་
པ་ཞེན་ན་ཁོ་མོས་ཁྱོད་སྐྱོབ་པར་བྱེད། དེ་ལྟར་མ་ཐུབ་ཚེ་ཁྱོད་རྒྱལ་པོར་རྩིས་སྤྲོད་
ཀྱིས་གསོད་དུ་འཇུག
ཨ་ལེ་འུན་ཏིང་ནི་བྱ་ཐབས་མ་བྱུང་བས་སེམས་ཀྱི་གདུང་བ་མནན་ཏེ་བློ་རྩེ་
གཅིག་བསྒྲིམས་ཀྱིས་མཆོད་ཁང་གི་ལས་ལ་འབུངས། དེར་སྐྱེ་བོ་ཞ་ཀྱོག་དམུས་ལོང་
ཅན་བཅུ་ཡོད་པ་དེ་རྣམས་ཀྱིས་རྟག་ཏུ་ཨ་ལེ་འུན་ཏིང་ལ་བྲན་གཡོག་ཁྱོད་ལ་ཨཱ་
ལཱས་གཟིགས་ཡོང་ཞེས་བརྗོད་ནས་གང་འདོད་ཀྱིས་བཀོད་པ་བཏང་སྟེ་བྲན་གཡོག་
ལྟར་བསྐུལ་གཙེར་བྱེད་པས་ན། ཁོ་ནི་ཉིན་གང་ལས་ཀྱིས་མི་ཁོམ་པར་ལག་འཁྱེར་
བྱེད་དུས་རྐང་འཁྱེར་ཤོར་འགྲོ་བར་བརྟེན་རྒན་མོས་ཁྱོད་ལས་ལ་མི་ཞེན་པ་འདི་འདྲ་
ཅི་ཡིན་ཞེས་བསྡིགས།
ཨ་ལེ་འུན་ཏིང་གིས་བདག་ལ་ལག་གཉིས་ལས་མེད་ན་མཆོད་ཁང་གི་བྱ་བ་
ཡོད་དོ་ཅོག་སྒྲུབ་ཅི་ལ་ནུས་སམ་ཞེས་བརྗོད།
རྒན་མོ་ན་རེ། སྨྱོན་པ་ཁྱོད་ཉོན་ཅིག ཁོ་མོས་ཁྱོད་འདིར་ལས་ཀ་བྱེད་དུ་ཁྲིད་
ཡོང་བ་ཡིན་ཞེས་གཤེ་བ་དང་ཆབས་ཅིག་ཏུ་ཁོ་ལ་རྩེ་མོར་རྒྱ་གྲམ་གྱིས་བརྒྱན་པའི་
ཟངས་ཀྱི་འཁར་གསིལ་ཞིག་སྤྲད་དེ་སྨྲས་པར། ཁྱོད་འཁར་གསིལ་འདི་ཁུར་ནས་
རོགས་འཚོལ་དུ་སོང་། ཁྲོམ་ཐོག་ནས་སྐྱེ་བོ་སུ་འདྲ་ཞིག་ཕྲད་ཀྱང་དེ་ལ་གནམ་
བདག་ཡེ་ཤུའི་དོན་དུ་ཁྱོད་མཆོད་ཁང་དུ་ཞབས་ཞུར་ཤོག་ཅེས་བརྗོད་ན་ཡུལ་གྱི་
སྤྱི་ཁྱབ་ཡིན་ཡང་བཤོལ་བར་མི་སྲིད་ན། ཁྱོད་ཀྱིས་དེ་ལ་གྲོ་གད་རྒྱག་རྒྱུ་དང་། གྲོ་
སྲན་འཐག་རྒྱུ། བག་ཟན་བཅོས་ནས་བཙུན་པ་རྣམས་ལ་འགྲེམས་རྒྱུ་སོགས་ཀྱི་ལས་
རྣམས་བསྐུལ་ཆོག་པ་ཡིན། གལ་ཏེ་སྐྱེ་བོ་དེ་རྣམས་ཀྱིས་ཁྱོད་ཀྱི་བཀོད་པར་མི་ཉན་
ན། ཁྱོད་ཀྱིས་འཛེམས་བག་མེད་པར་རྡུང་ཆོག་པ་ཡིན་ཞེས་བརྗོད།
ཨ་ལེ་འུན་ཏིང་གིས་ཁྱེད་ཀྱི་བཀའ་བཞིན་ཞུའོ། །ཞེས་བརྗོད་མཚམས་རྒན་མོའི་
ངག་བཀོད་བཞིན་ཉིན་ལྟར་འཁར་གསིལ་ཐོགས་ནས་ཁྲོམ་ཐོག་ཏུ་ཡེ་ཤུའི་མཆོད་
ཁང་གི་ཞབས་འདེགས་པ་འཚོལ་དུ་བསྐྱོད། དེ་ལྟར་ཁོས་གྲོང་ཁྱེར་ནང་གི་མཐོ་མི་
དྲག་བློན་ཆེན་དང་དམའ་གྲོང་པའི་ཕ་རྒན་ཡན་གྱི་སྐྱེ་བོ་མཐོ་དམན་བར་གསུམ་
བསྐོང་འགུག་མ་བྱས་པ་གཅིག་ཀྱང་མེད། དེ་ལྟར་འཚོར་མེད་ཀྱི་ངང་ནས་དུས་ཀྱི་
བགྲང་བྱ་བཅུ་བདུན་ཙམ་འདས། ཉིན་ཞིག་རྒན་མོ་དེ་མཆོད་ཁང་དུ་ཡོང་ནས་ཨ་
ལེ་འུན་ཏིང་ལ་ཁྱོད་དེ་རིང་ཕྱི་ལ་སོང་ཞེས་བརྗོད་པ་ན། ཨ་ལེ་འུན་ཏིང་གིས་བདག་
གང་དུ་འགྲོ་དགོས་པ་ཡིན་ཞེས་དྲིས་པ་ན། རྒན་མོས་ཁྱོད་ཨར་ཁང་ངམ་ཡང་ན་ཟླ་
གྲོགས་ཀྱི་སར་སོང་ནས་ཞག་སྡོད་བྱས་ན་འགྲིག་ཅེས་བརྗོད། ཨ་ལེ་འུན་ཏིང་གིས་
ཁྱོད་ཀྱིས་ཁོ་བོ་ཕྱིར་འབུད་པ་ཡིན་ནམ་ཞེས་དྲིས།
རྒན་མོས་སྲས་མོ་མུ་ལུ་མེ་དེ་རིང་མཆོད་ཁང་དུ་གཟིགས་སྐོར་ལ་ཕེབས་རྒྱུ་
རེད་ན། སྲས་མོའི་གཟིགས་ལམ་དུ་མི་མཛེས་པའི་དོན་མེད་ཀྱི་མི་རྣམས་ཕྱིར་གཡོལ་
དགོས་པ་རེད་ཅེས་བརྗོད།
ཨ་ལེ་འུན་ཏིང་གིས་རྒན་མོའི་ངག་བཀོད་ལྟར་མོའི་ཁ་གདོང་དེ་རང་ལ་ཕྱིར་
ཐོན་ཏེ་མཆོད་ཁང་ལ་འགྲོ་ཁུལ་བྱས་ཀྱང་། ཁོའི་བློ་ངོར་སྲས་མོ་དེར་ཅི་ནས་ཀྱང་
ལྟ་ཙམ་བྱེད་དགོས་སྙམ་ནས་མཆོད་ཁང་ནང་གི་གནས་ཚུལ་གསལ་བར་མཐོང་བའི་
ཟུར་ཁུག་ཅིག་ཏུ་ཡིབ་ནས་བསྡད།
ཡུད་ཙམ་སོང་བ་དང་སྲས་མོ་མུ་ལུ་མེ་ལིང་ལིང་དལ་འགྲོས་ཀྱི་ཉམས་དང་
བཅས་ཏེ་མཆོད་ཁང་དུ་བྱོན། སྲས་མོ་དེ་ནི་སྤྲིན་རུམ་ནས་ཐོན་པའི་ཟླ་གསར་བཞིན་
འཛུམ་པའི་རྣམ་འགྱུར་དང་བཅས་ཏེ་རང་དང་མཉམ་དུ་ཡོད་པའི་བུད་མེད་དེར་ཨ་
ཏི་ཨད། ཁྱོད་བློ་བདེ་མོ་གྱིས་ཤིག་ཅེས་བརྗོད་པ་ན་ཨ་ལེ་འུན་ཏིང་གིས་ཞིབ་པར་ལྟ་
བའི་ཚེ་བུད་མེད་དེ་ནི་འདས་གྲོང་སོང་བའི་རང་གི་ཆུང་མ་ཨ་ཏི་ཨད་ཡིན་པ་ཤེས།
སྲས་མོས་དེ་མུར་བུད་མེད་དེ་ལ་ཨ་ཏི་ཨད། ཁྱོད་ཀྱིས་ང་ཅག་ལ་རོལ་མོ་དཀྲོལ་
ནས་གླུ་ཞིག་ཐོང་དང་ཞེས་བརྗོད།
བུད་མེད་དེས་སྲས་མོ་ཁྱེད་ཀྱི་ཞལ་བཞེས་བཟང་པོར་འགྱུར་བ་མེད་པའི་དམ་
བཅའ་བྱུང་ན་བདག་གིས་གླུ་ཞིག་ལེན་ཞེས་བརྗོད།
སྲས་མོས་བདག་གིས་ཁྱོད་ལ་ཁས་ལེན་ཅི་བྱས་ཡོད་དམ་ཞེས་གསུངས་པས་
བུད་མེད་དེས་ཁྱེད་ཀྱིས་བདག་དང་བདག་གི་ཟླ་བོ་ཨ་ལེ་འུན་ཏིང་ཨི་པི་ཟཱ་མོང་ཐེ་
མཉམ་འཛོམས་ཐུབ་པའི་ཞལ་བཞེས་གནང་བ་མ་ཡིན་ནམ་ཞེས་བརྗོད།
སྲས་མོས་ཁྱོད་ཀྱིས་སྙན་འཇེབས་ལྡན་པའི་གླུ་ཞིག་བླངས་ན་ཁྱོད་རང་གི་ཟླ་བོ་
དང་ངོ་ཕྲད་ཡོང་ངོ་ཞེས་བརྗོད།
བུད་མེད་དེས་ཁོ་གང་དུ་ཡོད་དམ་ཞེས་དྲིས།
སྲས་མོས་ཁོ་ཁང་པའི་ནང་ཡིབས་ནས་ངེད་གཉིས་ཀྱི་གླེང་གཏམ་ཉན་བཞིན་
ཡོད་དོ་ཞེས་བརྗོད།
ཨ་ཏི་ཨད་ཀྱིས་ཕང་འགྲོ་བླངས་ཏེ་སེམས་མེད་བེམ་པོ་རྣམས་ཀྱང་དང་བ་
གཏོད་པའི་གླུ་དབྱངས་སྙན་འཇེབས་ལྡན་པ་ཞིག་བླངས།
ཨ་ལེ་འུན་ཏིང་ནི་གླུ་དབྱངས་ཐོས་པ་དང་ཡིད་ལ་རྣམ་རྟོག་གི་འཆར་སྒོ་སྣ་
ཚོགས་ཅིག་ཅར་དུ་ཤར་ཞིང༌། དགའ་བའི་ཡིད་སྣང་འགོག་ཏུ་མེད་པས་གང་ཡང་
བསམ་དུ་མེད་པར་མཆོད་ཁང་ནང་རྒྱུག་ནས་ཨ་ཏི་ཨད་ལ་འཐམས། ཨ་ཏི་ཨད་
ཀྱིས་མི་དེ་ནི་རང་གི་ཟླ་བོ་ཨ་ལེ་འུན་ཏིང་ཡིན་པ་རྟོགས་ཏེ་ཕན་ཚུན་གཅིག་གིས་
གཅིག་ལ་འཐམས་ནས་དྲན་མེད་སོང་བ་ན། སྲས་མོས་དེ་མར་ཁོང་གཉིས་པོའི་ངོ་
ལ་རྒྱ་སེའི་ཆུ་ཟེགས་སྟོར་ནས་བརྒྱལ་བ་ལས་གསོས་མཚམས་ཨཱ་ལཱའི་ཐུགས་རྗེས་ཁྱོད་
བཟའ་ཚོ་གཉིས་མཉམ་འཛོམས་བྱུང་བ་རེད་ཅེས་བརྗོད།
ཨ་ལི་འུན་ཏིང་གིས་སྲས་མོ་བཀའ་དྲིན་ཆེ་ཞེས་བརྗོད་མཚམས་རང་གི་ཆུང་མ་
ཨ་ཏི་ཨད་ལ་སྨྲས་པར། སྔར་ཁྱོད་འདས་གྲོང་སོང་ནས་ང་ཅག་གིས་དུར་དུ་སྦས་པ་
ད་ཆ་ཁྱོད་གསོན་པོར་ལོག་ཡོང་བ་འདི་ཅི་ཡིན།
ཨ་ཏི་ཨད་ན་རེ། བདག་ནི་འཆི་བ་མ་ཡིན། བདག་ནི་ལྷ་མོས་བསྐྱབས་ནས་
འདིར་ཁྲིད་བྱུང་བ་ཡིན། ཁྱོད་ཅག་གིས་དུར་དུ་སྦས་པ་དེ་ནི་ལྷ་མོའི་རྣམ་སྤྲུལ་རེད།
ཁྱོད་ཚོས་ཕུང་པོ་དུར་དུ་སྦས་རྗེས་ལྷ་མོས་དུར་ནས་ཐོན་ཏེ་སྲས་མོ་མུ་ལུ་མེའི་སར་
འཕུར་ཡོང་བ་རེད། བདག་འགྱེལ་བ་ལས་རིམ་གྱིས་གསོས་པའི་ཚེ་ན་ཁོ་མོ་སྲས་མོ་
མུ་ལུ་མེའི་ཕོ་བྲང་དུ་སླེབས་འདུག འདི་ནི་སྲས་མོ་མུ་ལུ་མེ་རེད། བདག་གིས་ཁོང་
ལ་ཁོ་མོ་འདིར་ཁྲིད་དོན་ཅི་ཡིན་ཞེས་བརྗོད་པས། ཁོང་གིས་བདག་ཀྱང་ཁྱོད་ཀྱི་
ཟླ་བོ་ཨ་ལེ་འུན་ཏིང་ཨི་པི་ཟཱ་མོང་ཐེ་དང་བཟའ་ཚོ་བྱེད་འདོད་པ་ཡིན། ཁྱོད་ཀྱིས་
བདག་གཅུང་མོར་ཉར་ནས་ངེད་གཉིས་མཉམ་དུ་ཨ་ལེ་འུན་ཏིང་གི་ཆུང་མ་བྱས་
ན་ཁྱོད་མོས་སམ་ཞེས་གསུངས་པས། བདག་གིས་ཁོ་མོ་ནི་ཤིན་ཏུ་མོས་པས་དེ་རང་
ལེགས་སོ། །འོན་ཀྱང་བདག་གི་ཟླ་བོ་གང་དུ་ཡོད་དམ་ཞེས་དྲིས་པ་ན། ཁོང་གིས་ཨཱ་
ལཱས་ཁྱོད་ཀྱི་ཟླ་བོར་མི་ཚེའི་ཕྲང་ལམ་དོག་མོ་དུམ་བུ་གཅིག་བཀོད་སྒྲིག་གནང་ཡོད་
པ་དེ་ལས་ཐར་མཚམས་ངེས་པར་ས་འདིར་འཛོམས་དགོས་པ་ཡིན། ཁྱེད་གཉིས་
བཟའ་ཚོ་ཡ་བྲལ་སོང་རིང་ངེད་ཅག་གི་གླུ་ལེན་གར་འཁྲབ་ཀྱི་རྩེད་འཇོས་དུས་བདའ་
བར་བྱས་ནས་ཨཱ་ལཱའི་བཀོད་སྒྲིག་བཟང་པོ་བསྒུགས་ནས་སྡོད་དགོས་གསུངས། དུས་
དེ་ནས་བཟུང་ད་བར་ཁོ་མོ་ནི་སྲས་མོ་དང་མཉམ་དུ་གནས་བཅས་ཏེ་བསྡད་པས།
དེ་རིང་མཆོད་ཁང་འདིའི་ནང་ཁྱེད་དང་ཞལ་མཇལ་བའི་སྐལ་བཟང་གི་གོ་སྐལ་
བཟང་པོ་ཐོབ་སོང་ཞེས་བརྗོད།
ཨ་ཏི་ཨད་ཀྱི་གཏམ་རྣམས་བརྗོད་ཟིན་པ་ན། སྲས་མོ་མུ་ལུ་མེས་འདྲེན་བྱེད་
ཟུང་ཨ་ལེ་འུན་ཏིང་ལ་ཕྱོགས་ནས་ཁྱོད་ཀྱིས་བདག་ཆུང་མར་ལེན་ནམ་ཞེས་དྲིས།
ཨ་ལེ་འུན་ཏིང་གིས་བདག་མུ་སི་ལིམ་པ་ཞིག་གིས་ཁྱོད་ཡེ་ཤུའི་ཆོས་དད་པ་
ཞིག་ཆུང་མར་བླངས་ན་ག་ལ་འགྲིག་ཅེས་བརྗོད།
སྲས་མོས་ཁོ་མོ་ཡེ་ཤུའི་ཆོས་དད་པ་མ་ཡིན། བདག་ནི་མི་ལོ་བཅོ་བརྒྱད་ཀྱི་སྔ་
རོལ་ནས་མུ་སི་ལིམ་གྱི་ཆོས་ལུགས་སུ་བསྒྱུར་ནས་ཆོས་ཁྲིམས་དམ་དུ་སྲུང་བ་ལས་
ཆོས་ལུགས་གཞན་ལ་འབྲེལ་ལྷད་མེད་ཅེས་བརྗོད།
ཨ་ལེ་འུན་ཏིང་གིས་སྲས་མོ་མཁྱེན་ནོ། །ཁོ་བོ་ནི་རང་གི་ཡུལ་དུ་ལོག་འདོད་པ་
ཡིན་ཞེས་བརྗོད།
སྲས་མོ་ན་རེ། ཁྱོད་ཀྱི་མི་ཚེའི་ཕྲང་ལམ་དོག་མོ་རིང་པོ་ཞིག་བགྲོད་དགོས་པ་
དེ་ལས་ཐར་མཚམས་རང་གི་འདོད་དོན་འགྲུབ་ངེས་ཡིན་པ་བདག་གིས་རྟོགས། ཨ་
ལེ་འུན་ཏིང་། ཁྱོད་ཀྱི་ཆུང་མར་ཨེ་ཧྲེ་ལུ་ཞེས་པའི་བུ་ཞིག་བཙས་ཡོད་པ་དེ་བགྲང་
བྱ་བཅོ་བརྒྱད་ལ་སོན་ཞིང་། ཧཱ་ལི་ཧྥས་ཁོ་ལ་ཕ་ཤུལ་བུ་འཛིན་བྱེད་དུ་བཅུག་ཡོད།
ད་ནི་རྒྱལ་པོའི་ན་གཟའ་དང་སྐུ་ཆས་བརྐུ་མཁན་རྩད་ཆོད་ནས་ཉེས་ཅན་པ་ཀུ་མོང་
ཀུ་མུ་འཇུ་བཟུང་གིས་བཙོན་དུ་བཅུག་ནས་བདེན་མཐའ་གསལ་ཟིན་པ་རེད། ཁྱོད་
ཀྱིས་ཤེས་པར་གྱིས་ཤིག ཤེལ་རྡོ་དེ་ཁོ་མོས་གཡོག་མངགས་ཏེ་ཁྱོད་ཀྱི་ཁུག་མའི་
ནང་བླུགས་པ་མ་ཟད། གྲུ་དཔོན་ཡུལ་ཡ་རི་སན་དྷར་བཏང་ནས་ཁྱོད་དང་ཤེལ་རྡོ་
མཉམ་དུ་འདིར་འཁྲིད་ཡོང་བ་རེད། གྲུ་དཔོན་དེ་ནི་བདག་གི་ཆེད་བསྐོས་ལས་ཚབ་
ཡིན། བདག་གིས་ཁོ་ལ་ཨ་ཕྲུག་བརྒྱ་ཕྲག་གཅིག་རྩིས་སྤྲོད་ཀྱིས་ཚོང་པར་བརྫུས་ཏེ་
ཡུལ་ཡ་རི་སན་དྷར་ཚོང་གི་འདུ་འགོད་བྱེད་པར་མངགས། དེ་ཉིན་ཁོ་པ་ཚོས་འཇུ་
བཟུང་བྱས་པའི་སྐྱེ་བོ་བཅུ་ཕྲག་བཞི་པོ་དེ་ཕོ་བྲང་དུ་ཁྲིད་ནས་རེ་རེ་བཞིན་སྡོང་པོ་
ཤ་འགྱེལ་དུ་བཏང་ནས་མཐར་ཁྱོད་གསོད་རྒྱུའི་སྐབས་དེར་ཁོ་མོས་བགྲེས་མོ་དེ་ཁྱོད་
ཀྱི་སྲོག་སྐྱོབ་པར་བཏང་བ་ཡིན་ཞེས་བརྗོད།
ཨ་ལེ་འུན་ཏིང་ན་རེ། ཁྱོད་ཀྱིས་དགེ་བའི་ལས་བཟང་པོ་བསྒྲུབས་པར་བརྟེན་
ཨཱ་ལཱས་ཁྱོད་ལ་གཟིགས་བཟོས་བདག་རྐྱེན་གནང་བར་ངེས་སོ་ཞེས་བརྗོད།
སྲས་མོ་མུ་ལུ་མེས་ཨ་ལེ་འུན་ཏིང་གི་མདུན་དུ་དད་པའི་དམ་ཚིག་འདི་ལྟར་
བཟླས། ཨཱ་ལཱ་ནི་འཇིག་རྟེན་བྱེད་པོ་ཉག་ཅིག་ཡིན་པ་དང་མོ་ཧན་མུ་དྷ་ནི་ཁོང་གི་
ཕོ་ཉ་རེད་ཅེས་མུ་སི་ལིམ་གྱི་ཆོས་ལུགས་སུ་བསྒྱུར་བའི་དམ་བཅའ་བསྐྱར་དུ་བཞག
ཨ་ལེ་འུན་ཏིང་གིས་སྲས་མོ་དེ་དད་པ་གཏིང་ཚུགས་པའི་ཐོག་ཁ་ཞེ་གཉིས་མེད་ཀྱི་
བརྩེ་དུང་ཡོད་ཚུལ་རྟོགས་ནས་སྨྲས་པར། ཤེལ་རྡོ་དེ་ལ་དགོས་པ་ཅི་ཡོད། དེ་ཁྱོད་
ལ་གང་ནས་བྱུང་བ་བདག་ལ་དྲང་པོར་གསུངས་བར་ཞུ་ཞེས་བརྗོད།
སྲས་མོ་ན་རེ། ཤེལ་རྡོ་དེ་ནི་སྒྱུ་མའི་རྫས་ཀྱི་མཛོད་ནས་བཏོན་པའི་དངོས་པོ་
ཞིག་ཡིན་གཤིས། དེ་ལ་ནུས་པ་ཆེན་པོ་ལྔ་དང་ལྡན་པས་ན་འགག་རྩའི་དུས་སུ་ང་
ཅག་རྣམས་ལ་ཕན་པ་ཤིན་ཏུ་ཆེ་བ་ཡིན། བདག་གི་ཨ་ཕྱི་ནི་སྒྱུ་མའི་རྩལ་ལ་མཁས་
ཤིང་སྔགས་ཀྱི་ལས་སྦྱོར་ལ་བྱང་ཆུབ་པ་དང་། སྒྱུ་མའི་རྫས་རིགས་བརྟག་པའི་རྣམ་
དཔྱོད་ཀྱི་བློ་དང་ལྡན་པ་ཞིག་ཡིན་པས་ཤེལ་རྡོ་དེ་ཁོང་གི་ལག་ཏུ་སླེབས། བདག་
ལོ་བཅུ་བཞིར་སླེབས་པའི་དུས་དཔེ་དེབ་ཤིན་ཏུ་མང་པོ་བལྟ་ཀློག་ཟིན། དཔེ་དེབ་
ནང་ནས་མོ་ཧན་མུ་དྷའི་ལོ་རྒྱུས་རྟོགས་པས། འཇིག་རྟེན་ཐོག་ཨཱ་ལཱ་མ་གཏོགས་དད་
པའི་ཡུལ་མེད་པ་རྟོགས་ནས་མུ་སི་ལིམ་གྱི་ཆོས་ལུགས་སུ་བསྒྱུར་ཏེ་ཆོས་པ་རྣམ་དག་
ཅིག་བྱས། དེའི་དུས་སུ་བདག་གི་ཨ་ཕྱི་ནད་མནར་གྱིས་དབུགས་ཀྱི་རྒྱུ་བ་ཆད་ལ་ཉེ་
བས། ཁོང་འདས་ཁར་ཤེལ་རྡོ་དེ་བདག་ལ་སྤྲད་ནས་དེའི་ནུས་མཐུ་ཆེན་པོ་ལྔ་རེ་རེ་
བཞིན་དུ་བཤད། ཨ་ཕྱི་མ་འདས་གོང་དུ་བདག་གི་ཡབ་རྒྱལ་པོས་རང་ལ་བར་ཆད་
ཀྱི་འཚུབ་ལྷོང་ཇི་ཡོད་ཁོང་ལ་རྟག་ཞུ་བྱས་པར་ཨ་ཕྱིས་ཁོང་ལ་ཡ་རི་སན་དྷའི་ཕྱོགས་
ཀྱི་བར་ཆད་ཆེ་ཚུལ་ཞུས་པར་ཁོང་གིས་ཐུགས་ལ་འཁོན་པས། དུས་དེ་ནས་བཟུང་ཡ་
རི་སན་དྷའི་ཡུལ་ནས་བཟུང་བའི་མི་རྣམས་གསོད་རྒྱུའི་དམ་བཅའ་ཐུགས་ལ་བཀོད་
དེ་གྲུ་དཔོན་ལ་མུ་སི་ལིམ་པའི་ཚོང་གྲུ་བཅོམ་སྟེ་རྒྱུ་དངོས་རྣམས་འཕྲོག་པ་དང་
རྣམས་གསོད་པའམ། ཡང་ན་འཇུ་བཟུང་བྱས་པའི་མི་རྣམས་རྒྱལ་པོ་རང་ལ་རྩིས་
སྤྲོད་དགོས་པའི་མངག་ཆ་བྱས། གྲུ་དཔོན་གྱིས་རྒྱལ་པོའི་བཀའ་བཞིན་ཉེས་མེད་སྐྱེ་
བོ་གྲངས་ལས་འདས་པ་བསད་བཟུང་བྱས། ཨ་ཕྱི་འདས་རྗེས་ཁོ་མོས་ཨ་ཕྱིའི་ཤུལ་
བསྐྱངས་ནས་ཁོང་གི་གསང་བའི་མན་ངག་གཞིར་བཟུང་རང་གི་འཇིག་རྟེན་མཐུན་
འཇུག་སྐོར་ལ་མོ་ཕྱྭ་བཏབས་ནས་རང་གི་ཟླ་བོ་དེ་ཇི་འདྲ་ཞིག་ཡིན་མིན་ལྟ་བའི་ཚེ།
མོ་ལུང་ལས་ང་རང་ནི་ཨ་ལེ་འུན་ཏིང་ཨི་པི་ཟཱ་མོང་ཏེ་ཞེས་པའི་སྐྱེ་བོ་ཞིག་དང་
གཉེན་སྒྲིག་བྱེད་དགོས་པ་རྟོགས། སྐབས་དེར་བདག་གི་ཡིད་ལ་ཡ་མཚན་དཔག་
ཏུ་མེད་པ་བྱུང་མོད། འོན་ཀྱང་ངང་རིང་བསྒུག་སྡོད་བྱས་པ་དེ་རིང་ཁྱོད་དང་ཕྲད་
ཅེས་བརྗོད།
ཨ་ལེ་འུན་ཏིང་ནི་སྲས་མོ་མུ་ལུ་མེའི་གཏམ་ལ་ཡིད་ནས་དད་པས། སྲས་མོ་དེ་
རང་གི་ཆུང་མར་ལེན་རྒྱུའི་ཁས་བླངས་ནས་སྨྲས་པར། ཁོ་བོ་ནི་རང་གི་ཡུལ་དུ་ལོག་
འདོད་པ་ཡིན་ནོ་ཞེས་བརྗོད།
སྲས་མོ་ན་རེ། ཁྱོད་ལ་འདུན་པ་འདི་འདྲ་ཡོད་ན་ཁོ་མོ་མཉམ་དུ་ཤོག་ཅེས་
བརྗོད་མུར་ཨ་ལེ་འུན་ཏིང་ཕོ་བྲང་དུ་ཁྲིད་ནས་རང་གི་གཟིམ་སྦུག་ཏུ་སྦས་རྗེས་
རྒྱལ་པོ་མཇལ་བར་སོང་། རྒྱལ་པོས་དེ་རིང་ཁོ་བོ་ཡིད་བློང་ཞིང་བག་མི་ཕེབས་ན།
བུ་མོ་ཁྱོད་ཕ་དང་མཉམ་དུ་བདུད་རྩིའི་རོ་ལ་སྤྱད་ནས་ཡིད་སེང་བ་གྱིས་དང་ཞེས་
གསུངས། སྲས་མོས་ཡབ་རྒྱལ་པོའི་བཀའ་བཞིན་འཁོར་གཡོག་རྣམས་ལ་ཨ་རག་
སྒྲིག་གཤོམ་བྱེད་དགོས་ལུགས་བརྗོད་ནས་ཕ་དང་བུ་མོ་གཉིས་བདུད་རྩིའི་ཁྲུང་
བཞེས་བསྐྱོན། སྲས་མོས་ཡབ་རྒྱལ་པོར་ཨ་རག་ལན་བསྟུད་དུ་དྲངས་ནས་རྒྱལ་པོ་
དེ་ཅུང་ཟད་བཟི་བའི་མཚམས་སུ་མོས་རྒྱལ་པོའི་ཁྲུང་དཀར་ནང་བཟི་སྨན་བཏབ་
སྟེ་བཏེགས་པས་རྒྱལ་པོ་བཟི་ནས་རང་སར་འགྱེལ། དེའི་ཚེ་སྲས་མོས་རང་གི་གཟིམ་
ཆུང་དུ་རྒྱུག་ནས་ཨ་ལེ་འུན་ཏིང་ལ་སྨྲས་པར། ད་ནི་ཁྱོད་ཁོ་མོའི་རྗེས་སུ་ཤོག་ཅིག
ཁྱོད་ཀྱི་དགྲ་ཡ་དེར་བདག་གིས་བཟི་སྨན་བཏབ་པའི་ཨ་རག་དྲངས་ནས་བཟི་བར་
བྱས་ཡོད་པས། ཁྱོད་ཀྱིས་ཁོ་ལ་འཁོན་ལ་ཅི་འདོད་པ་བསློགས་ན་འགྲིག་ཅེས་བརྗོད།
ཨ་ལེ་འུན་ཏིང་གིས་སྲས་མོའི་ཕྱི་བཞིན་དུ་སོང་བས། རྒྱལ་པོ་ནི་ས་ཐོག་ཏུ་
འགྱེལ་ནས་བམ་རོ་ལྟ་བུར་མཆིས་པས་དེ་མར་རྒྱལ་པོའི་རྐང་ལག་ཐི་གུས་བཀྱིགས་
རྗེས་སྣ་ལ་དྭངས་སྤོས་བདུགས་པ་ན། རིམ་གྱིས་བཟི་བ་ལས་དྭངས་བའི་ཚེ་སྲས་
མོ་དང་ཨ་ལེ་འུན་ཏིང་གཉིས་རང་གི་ལུས་ཐོག་ཏུ་བཅིབས་ནས་ཡོད་པས་ཡིད་ལ་
དངངས་སྐྲག་ཆེན་པོས་སྨྲས་པར། བུ་མོ་ཁྱོད་ཀྱིས་ཕ་ལ་འདི་ལྟར་བྱེད་པ་རིགས་སམ་
ཞེས་བརྗོད།
སྲས་མོ་ན་རེ། བདག་ཁྱེད་ཀྱི་རིགས་མྱུག་ཡིན་པར་འདོད་ན་ཁྱེད་ཡེ་ཤུའི་ཆོས་
ལུགས་བསྐྱུར་ནས་མུ་སི་ལིམ་གྱི་ཆོས་ལུགས་སུ་བསྒྱུར་དགོས། ཁོ་མོ་ནི་བདེན་པ་
རྟོགས་ནས་མུ་སི་ལིམ་གྱི་ཆོས་ལུགས་སུ་བསྒྱུར་ཏེ་ད་ཆ་མུ་སི་ལིམ་གྱི་ཆོས་པ་རྣམ་
དག་ཅིག་ཏུ་གྱུར་ཡོད། བདག་མུ་སི་ལིམ་གྱི་ཆོས་ལུགས་སུ་བསྒྱུར་དོན་ནི་ཨཱ་ལཱར་
དད་པའི་རྐྱེན་གྱིས་ཡིན། མུ་སི་ལིམ་ཕུད་པའི་ཆོས་ལུགས་གང་ལའང་བདག་ནི་དད་
པ་མ་ཡིན། ད་ནི་ཁྱེད་ལམ་ནོར་ལྡོག་ཤེས་བྱས་ཏེ་མུ་སི་ལིམ་གྱི་ཆོས་སྒོར་ཞུགས་ཚེ་
ང་ཅག་གིས་རབ་ཏུ་གུས། ་ལས་ལྡོག་ན་བདེན་པའི་དོན་དུ་ཕ་བུའི་ལ་རྒྱ་བརྩི་བ་
མ་ཡིན་པས། ཁྱོད་བསད་ནའང་སྡིག་པ་དག་པར་མི་འགྱུར་ཞེས་བརྗོད།
སྲས་མོ་མུ་ལུ་མེས་བདེན་པའི་མགྲིན་པ་གཟེངས་ཏེ་རྒྱལ་པོར་གནས་ལུགས་
རྒྱུ་མཚན་རྣམས་ཚུལ་བཞིན་དུ་ནན་གྱིས་བརྗོད་མཚམས་ཨ་ལེ་འུན་ཏིང་གིས་ཀྱང་
རྒྱལ་པོཪ་འཇམ་སྙན་གཏམ་གྱིས་ཁ་ཏ་བྱས་ཀྱང་རྒྱལ་པོ་དེ་ནི་ཉོན་མོངས་པའི་སེམས་
ཀྱིས་བརླམས་ཏེ་ཇི་ལྟར་བཤད་ཀྱང་ཉན་དུ་མ་བཏུབ་པར་བརྟེན། ཨ་ལེ་འུན་ཏིང་གི་
བློ་གྲི་བཤམས་ནས་རྒྱལ་པོ་སྡིག་ཏོ་ཅན་དེ་ཕྱི་མའི་ལམ་དུ་བཏང་ཐོག ཁོ་པས་སྔར་
ནས་ད་བར་རྒྱུ་འབྲས་བསྙོགས་པའི་ལས་ངན་ཇི་བྱས་དང་སྲོག་ལྡན་སྐྱེ་བོ་གྲངས་
ལས་འདས་པ་སྡུག་བསྔལ་གྱི་རྒྱ་མཚོར་བཏབ་པའི་ལས་ངན་རྣམས་ཡི་གེར་བཀོད་
ནས་ཁོ་པའི་གདོང་ཐོག་ཏུ་སྦྱར། དེ་ནས་ཨ་ལེ་འུན་ཏིང་གིས་ཁྱེར་སྟབས་བདེ་བའི་
ཕོ་བྲང་ནང་གི་རྩ་ཆེའི་དངོས་རིགས་རྣམས་ཁུར་ནས་རྟབ་རྟབ་པོར་མཆོད་ཁང་དུ་
ལོག སྲས་མོ་མུ་ལུ་མེས་ཤེལ་རྡོ་བཏོན་ནས་དེའི་ཐོག་གི་མལ་ཁྲིའི་རི་མོར་མཛུབ་མོ་
བཙུགས་ཙམ་བྱས་པ་ན། སྐད་ཅིག་ལ་མལ་ཁྲི་ངོ་མ་ཞིག་ཁོང་གསུམ་པོའི་མདུན་དུ་
དངོས་སུ་ཐོན་བྱུང་བས། ཨ་ལེ་འུན་ཏིང་དང༌། ཨ་ཏི་ཨད། སྲས་མོ་མུ་ལུ་མེ་གསུམ་
ཀ་མལ་ཁྲི་དེའི་ཐོག་ཏུ་བསྡད་རྗེས་སྲས་མོས་མལ་ཁྲི་ཁྱོད་ཀྱིས་ཤེལ་རྡོའི་ཐོག་གི་སྔགས་
ཡིག་གཞིར་བཟུང་ངེད་རྣམས་ཁུར་ནས་ཕྲལ་དུ་གུང་ལ་འཕུར་ཞིག་ཅེས་བརྗོད།
སྲས་མོ་མུ་ལུ་མེའི་ངག་བཀོད་ལྟར་མལ་ཁྲི་དེ་གུང་ལ་འཕུར་ནས་ཡུལ་མི་མེད་
ལུང་སྟོང་ཞིག་ཏུ་སླེབས། དེའི་ཚེ་སྲས་མོས་ཤེལ་རྡོའི་ཐོག་གི་མལ་ཁྲིའི་རི་མོ་དེ་ས་
ངོས་སུ་བསྟན་པ་ན་མལ་ཁྲི་དེ་དལ་བུར་ས་ཐོག་ཏུ་བབས། སྐབས་དེར་ཁོང་རྣམས་
ལ་སྡོད་པའི་གནས་དགོས་པས། སྲས་མོས་ཤེལ་རྡོའི་ཐོག་གསལ་བའི་རས་གུར་གྱི་
རི་མོ་མནན་ཏེ་སྨྲས་པར། ངེད་རྣམས་ལ་སྡོད་པའི་གུར་ཕུབ་ཅིག་ཅེས་བརྗོད་པས།
སྐད་ཅིག་ན་སྡོད་གུར་ཞིག་ཀྱང་ཐོན་བྱུང་བ་ན་ཁོང་གསུམ་པོ་དེ་གར་ངལ་གསོས་
ནས་བསྡད། ས་དེ་ནི་རྩྭ་ཆུ་རྩི་ཐོག་མེད་པའི་ཡུལ་མཐའ་འཁོབ་ལུང་སྟོང་དུ་སོང་
གཤིས། སྲས་མོས་ཤེལ་རྡོ་དེའི་ངོས་བཞི་པོ་རེས་མོས་ཀྱིས་ནམ་མཁར་བསྟན་ནས་
སྨྲས་པར། དཀོན་མཆོག་མཁྱེན། ས་འདིར་རྩྭ་ཤིང་རྩི་ཐོག་འཛོམས་པ་དང་དྭངས་
ཤིང་བསིལ་བའི་ཆུ་བོ་ཞིག་ཀྱང་ཡོང་བ་ཤོག་ཅེས་སྨོན་ལམ་བཏབ་པས། ཡུད་ཙམ་
ཞིག་ལ་རྩྭ་སྣ་ཤིང་སྣ་འཛོམས་ལ་དྭངས་ཤིང་བསིལ་བའི་ཆུ་ཕྲན་ཡང་ཤག་ཤག་ཏུ་
རྒྱུག་ནས་བྱུང་བ་ན། ཁོང་གསུམ་པོས་ཁྲུས་ལ་ཞུགས་པ་དང་ཕྱག་འཚལ་བརྒྱབ་རྗེས་
ཡང་སྲས་མོས་ཤེལ་རྡོའི་ཐོག་གསལ་བའི་ཟས་རིགས་ཀྱི་རི་མོ་དེ་མནན་ཏེ་སྨྲས་པར། ཨཱ་
ལཱ་ཐུགས་རྗེ་ཅན་གྱིས་ང་ཅག་ལ་ཞིམ་པོའི་ཟས་རིགས་སྣ་འཛོམས་ཤིག་བསྩལ་དུ་གསོལ་
ཞེས་བརྗོད་པ་དང་དེ་མར་བཟའ་བཏུང་གི་བྱེ་བྲག་ཕུན་སུམ་ཚོགས་པ་སྒྲོག་ཙེ་གང་ཐོན་
བྱུང་བས། ཁོང་གསུམ་པོས་དགའ་དགའ་སྤྲོ་སྤྲོའི་ངང་བཟའ་བཏུང་ལ་ཚིམས་པར་སྤྱད།
རྒྱལ་ངན་བསྒྲལ་ནས་སྲས་མོ་མུ་ལུ་མེས་ཨ་ལེ་འུན་ཏིང་ཁྱོ་ཤུག་ཟུང་ཁྲིད་ནས་
བྲོས་སོང་བའི་རྗེས་སུ་ཁྲི་སྲས་དེ་ཕོ་བྲང་དུ་ཡོང་བའི་ཚེ་རྒྱལ་པོ་ནི་དབུགས་ཀྱི་རྒྱུ་བ་
ཆད་དེ་ཕུང་པོ་ཡང་རེངས་ནས་ཡོད་པ་རིག ཁོས་ཨ་ལེ་འུན་ཏིང་གིས་བྲིས་པའི་ཡི་
གེ་བལྟས་པ་དང་དོན་རྟོགས་ནས་སྲས་མོ་མུ་ལུ་མེ་འཚོལ་དུ་སོང་ཡང་མ་རྙེད། དེ་
ནས་ཁོས་མཆོད་ཁང་དུ་སོང་ནས་རྒན་མོར་དྲིས་ཀྱང་རྒན་མོ་དེས་སྲས་མོ་ནི་ཁ་ཉིན་
ནས་ཁོ་མོས་མཐོང་བར་མ་འགྱུར་ཞེས་བཤད།
ཁྲི་སྲས་དེ་རྟབ་རྟབ་པོར་དམག་སྒར་དུ་སོང་ནས་སྐད་ཤུགས་ཆེན་པོས་འགོ་
དམག་ཚོ། ད་ལྟ་འཕྲལ་དུ་དཔུང་སྐྱོད་བྱེད་དགོས་ཞེས་བརྗོད་མཚམས་རྒྱལ་པོ་
བཀྲོངས་པའི་གནས་ཚུལ་རྣམས་བརྗོད་ནས་དཔུང་ཚོགས་འཕྲལ་དུ་ར་མདར་སྐྱོད་
དགོས་པའི་བཀའ་ཕབ། ཁྲི་སྲས་ཀྱི་དཔུང་ཚོགས་གྲོང་ཁྱེར་གྱི་འདབས་རོལ་དུ་འབྱོར་
ནས་སྲས་མོའི་སྡོད་གུར་དང་མི་རིང་བའི་སར་སླེབས་པ་ན། སྲས་མོས་དཔུང་ཚོགས་
ཀྱི་རྟ་ཡི་རྨིག་པའི་རྡུལ་འཚུབ་ནམ་མཁར་ཁྲིགས་པ་མཐོང་ནས་དེ་ནི་ཁྲི་སྲས་ཀྱི་ར་
མདའི་དཔུང་ཚོགས་སླེབས་ཡོང་བ་ཤེས་ཏེ་ཨ་ལེ་འུན་ཏིང་ལ་ཁྱོད་ཀྱིས་ཁོ་པ་ཚོའི་ཁ་
གཏད་གཅོག་ཐུབ་བམ་ཞེས་དྲིས།
ཨ་ལེ་འུན་ཏིང་གིས་དྲག་པོ་གཡུལ་གྱི་ལས་ལ་ཁོ་བོས་ཅི་ཡང་མི་ཤེས་ཞེས་བརྗོད།
སྲས་མོས་དེ་མར་ཤེལ་རྡོ་བཏོན་ནས་དེ་ཐོག་ཏུ་གསལ་བའི་དཔུང་ཚོགས་ཀྱི་
རི་མོ་དེ་མནན་མ་ཐག་དེ་མར་རྔམ་བརྗིད་ལྡན་པའི་དྲག་པོའི་དཔུང་གི་ཚོགས་ཤིག་
ཐོན་ནས་ཁྲི་སྲས་ཀྱི་དཔུང་དང་འཐབ་ནས་ཕ་རོལ་དཔུང་གི་ཚོགས་ཆམ་ལ་ཕབ
དམག་འཐབ་མཇུག་འགྲིལ་རྗེས་སྲས་མོས་ཨ་ལེ་འུན་ཏིང་ལ་ད་ནི་ངེད་རྣམས་ཨེ་
ཅིབ་ཀྱི་ཡུལ་ལམ་ཡང་ན་ཡུལ་ཡ་རི་སན་དྷ་གང་དུ་འགྲོ་ཞེས་དྲིས།
ཨ་ལེ་འུན་ཏིང་གིས་ངེད་རྣམས་སྔོན་ལ་ཡ་རི་སན་དྷར་འགྲོའོ་ཞེས་བརྗོད།
དེ་ནས་ཁོང་གསུམ་པོ་མལ་ཁྲིའི་ཐོག་བསྡད་རྗེས་སྲས་མོས་ཤེལ་རྡོ་མནན་པས་
མལ་ཁྲི་དེ་གུང་ལ་འཕུར་ནས་སྐད་ཅིག་ལ་ཡུལ་ཡ་རི་སན་དྷར་སླེབས། ཨ་ལེ་འུན།
ཏིང་གིས་སྲས་མོ་དང་ཨ་ཏི་ཨད་གཉིས་གྲོང་འདབས་ཀྱི་བྲག་ཕུག་ཅིག་ནང་ཡིབ་
ཏུ་བཅུག་ནས་རང་ཉིད་གཅིག་པུ་རྟབ་རྟབ་པོར་གྲོང་ཁྱེར་ནང་སོང་ནས་རྒྱུན་ཆས་
བླངས་ཏེ་ཁོང་གཉིས་པོར་གཡོགས་རྗེས་ཁོང་གསུམ་པོ་མཉམ་དུ་གྲོང་ནང་དུ་བསྐྱོད་
ནས་རང་ཁྱིམ་དུ་ལོག
ཨ་ལེ་འུན་ཏིང་གིས་ཡུད་ཙམ་ཞིག་ལ་ཁྱིམ་ནང་བསྡུ་སྒྲིག་ལེགས་པར་བྱས་
མཚམས་རང་ཉིད་ཁྲོམ་དུ་ཟས་རིགས་ཉོ་བར་སོང་བ་ན། ཁྲོམ་ཐོག་ནས་སྐུ་སྲུང་
དམག་གི་རུ་དཔོན་ཏེ་ནི་ཧྥུ་དང་ཕྲད་པས་གཉིས་ཀ་དགའ་ཚོར་དཔག་ཏུ་མེད་པ་
བྱུང་ནས་གཅིག་གིས་གཅིག་ལ་འཐམས་ཏེ་ཕན་ཚུན་བདེ་འཚམས་ཀྱི་གནས་ཚུལ་
དྲིས། ཏེ་ནི་ཧྥུས་ཨ་ལེ་འུན་ཏིང་ལ་ཁོ་པའི་ཕྲུ་གུ་ཨ་ཧྲེ་ལུ་ལོ་ན་ཉི་ཤུར་སླེབས་ཡོད་
པའི་གཏམ་སྙན་བརྗོད། དེ་ནས་ཁོང་གཉིས་པོ་མཉམ་དུ་ཚོང་ཁང་དུ་ལོག་རྗེས་ཨ་
ལེ་འུན་ཏིང་གིས་ཏེ་ནི་ཧྥུ་ལ་ཁོང་གཉིས་པོ་གྱེས་པའི་རྗེས་སུ་རང་ལ་བར་ཆད་དང་
ཆགས་སྒོ་བྱུང་ཚུལ་རྣམས་ཞིབ་པར་གླེང་བ་ན། ཏེ་ནི་ཧྥུ་ནི་བསམ་ཡུལ་ལས་འདས་
པའི་ངོ་མཚར་ཆེས་ཆེར་འཕེལ་བཞིན་དུ་ཕོ་བྲང་ནང་བྱུང་བའི་གནས་ཚུལ་དང༌།
རང་ཉིད་ཧཱ་ལི་ཧྥའི་བཀའ་བཞིན་ཁོ་པ་འབོད་དུ་ཡོང་ཚུལ་རྣམས་ལྷུག་པར་གླེང་།
ཡུན་རིང་བྲལ་བའི་ཟླ་གྲོགས་བསྐྱར་འཕྲད་བྱུང་བའི་སྤྲོ་བ་ཟད་མི་ཤེས་པས་གཉིས་
ཀ་དེ་ནུབ་བློ་ལྷོད་ལ་ཕབ་ནས་སྐྱིད་པའི་གཉིད་དུ་ཡུར།
ཕྱི་ཉིན་ཨ་ལེ་འུན་ཏིང་གིས་ཚོང་ཁང་བཙོངས་ཏེ་འགྲོ་བའི་གྲབས་བྱས་ནས་
ཏེ་ནི་ཧྥུར་སྨྲས་པར། ཁོ་བོ་སྔོན་ལ་ཨེ་ཅིབ་ཡུལ་དུ་ཕ་མ་སྤུན་མཆེད་རྣམས་ཐུག་
འཕྲད་ལ་འགྲོ་རྒྱུ་དང་། དེ་ནས་ཡུལ་སྦག་ཏཱར་ལོག་རྒྱུ་ཡིན་ཞེས་བརྗོད། དེ་ནས་
ཁོང་གསུམ་པོ་མལ་ཁྲིའི་ཐོག་བསྡད་རྗེས་སྲས་མོས་ཁ་ལོ་བྱས་ཏེ་ཨེ་ཅིབ་ཡུལ་དུ་
འཕུར་ནས་ཁྱིམ་གྱི་སྒོ་རྩར་བབས་པ་དང་ཨ་ལེ་འུན་ཏིང་གིས་རྒྱུག་ནས་རང་ཁྱིམ་གྱི་
སྒོ་བརྡུངས་པ་ན། ཁོའི་སྐྱེད་མས་ཁྱིམ་གྱི་སྦུག་ནས་སྒོ་རྡུང་མཁན་སུ་ཡིན་ནམ་ཞེས་
དྲིས་པས། བབདག་ཨ་ལེ་འུན་ཏིང་ཡིན་ནོ་ཞེས་བརྗོད།
ཨ་ལེ་འུན་ཏིང་ལོག་ཡོང་བའི་གནས་ཚུལ་ཐོས་མ་ཐག་ཕ་རྒན་དང་མ་རྒན།
ཁྱིམ་གྱི་འཁོར་གཡོག་དང་བཅས་པ་ཐམས་ཅད་ཕྱིར་ཐོན་ནས་དགའ་གུས་སྤྲོ་གསུམ་
གྱིས་ཨ་ལེ་འུན་ཏིང་བཟའ་ཚོ་གསུམ་ཁྱིམ་ནང་བསུ་བ་བྱས་ནས་མགྲོན་གྱི་མཆོག་ཏུ་
བཀུར། ཨ་ལེ་འུན་ཏིང་རང་ཡུལ་དང་བྲལ་ནས་ལོ་མང་སོང་རྗེས་རང་གི་ཆུང་མ་
དང་ཟླ་གྲོགས་མཉམ་ཁྲིད་ཀྱིས་ཕ་ཡུལ་དུ་ཕྱིར་ལོག་སྟེ་ཁྱིམ་མི་མཉམ་འཛོམས་ཀྱི་
སྤྲོ་བ་རབ་ཏུ་འཕེལ་ཞིང་། ཉེ་དུ་སྤུན་མཆེད་རྣམས་ཀྱང་འཚང་ག་ཤིག་ཤིག་གིས་
ཁོ་ལ་བལྟ་བར་ཡོང་།
ཨ་ལེ་འུན་ཏིང་ཁྱིམ་དུ་ཕ་མ་གཉིས་དང་མཉམ་དུ་ཉིན་ཞག་གསུམ་གྱི་རིང་
ལུས་བདེ་སེམས་སྐྱིད་ངང་ནས་སྤྲོ་བར་རོལ་རྗེས་ཡུལ་སྦག་ཏཱར་ལོག་རྒྱུའི་གྲ་སྒྲིག་
བྱས། ཁོའི་ཕ་ནི་རང་གི་བུ་ཨ་ལེ་འུན་ཏིང་དང་བྲལ་བར་མི་བཟོད་པར་འདི་སྐད་
ཅེས་སྨྲས། བུ་ཁྱོད་ལོ་མང་དཀའ་བ་སྤྱད་དེ་གཞན་ཡུལ་དུ་བསྡད་པ་ད་ནི་དཀའ་
བ་སྤྱོད་མི་དགོས་པར་ཚེ་མཇུག་ཕ་མ་གཉིས་དང་མཉམ་དུ་ལྷོད་སྡོད་བྱས་ན་ལེགས་
ཞེས་བརྗོད།
ཨ་ལེ་འུན་ཏིང་ན་རེ། བདག་གི་བུ་ཨ་ཧྲེ་ལུ་ད་ཆ་སྦག་ཏཱར་ཡོད་པས་བདག་གི་
ཁོ་བོ་བདག་མེད་དུ་བསྐྱུར་ན་ག་ལ་འགྲིག་ཅེས་བརྗོད།
ཨ་ལེ་འུན་ཏིང་གིས་ཕྱོགས་གཅིག་ནས་རང་གི་ཕ་མ་རྒན་རྒོན་གཉིས་ལ་བསྙེན་
བཀུར་ཞབས་ཏོག་དང་ན་གཡོག་འཆི་གཡོག་རྒྱུག་དགོས་པ་དང་། ཕྱོགས་གཞན་
ཞིག་ནས་རང་གི་ཆུང་མར་ཡང་ལྟ་སྐྱོང་བྱེད་དགོས་པར་བརྟེན་ཕྱོགས་གཉིས་ཀར་
ལྟ་སྐྱོང་འཐུས་ཚང་ཡོང་སླད་ཕ་མ་གཉིས་སྦག་ཏཱར་བསུས་ནས་ཕ་མ་བུ་ཚ་ཐམས་
ཅད་མཉམ་འཛོམས་ཐུབ་པ་བྱས།
ཡུལ་སྦག་ཏཱར་འབྱོར་རྗེས་ཏེ་ནི་ཧྥུས་ཕོ་བྲང་དུ་སོང་ནས་ཨ་ལེ་འུན་ཏིང་སྦག་
ཏཱར་ལོག་སླེབས་པའི་གནས་ཚུལ་དང༌། ཁོ་ལ་རྐྱེན་ངན་བར་ཆད་བྱུང་ཚུལ་རྣམས་
ཧཱ་ལི་ཧྥའི་སྙན་དུ་ཞིབ་པར་གསོལ་བ་ན། རྒྱལ་པོ་ཐུགས་རབ་ཏུ་དགྱེས་ནས་ཨ་ཧྲེ་ལུ་
མཉམ་ཁྲིད་ཀྱིས་ཨ་ལེ་འུན་ཏིང་བསུ་བར་ཕེབས། རྒྱལ་པོས་ཁོ་གཟིགས་མ་ཐག་རྒྱང་
རིང་ནས་ཕྱག་གཉིས་འདབ་ཤོག་ལྟར་བརྐྱངས་ཏེ་རྒྱུག་སྟབས་ཀྱི་ཕེབས་ནས་ཨ་ལེ་
འུན་ཏིང་གི་མགྲིན་ལ་འཐམས་ཏེ་ཡུད་རིང་གློད་པར་མ་མཛད། དེ་རྗེས་རྒྱལ་པོས་
རྐུན་པོ་ཀུ་མོང་ཀུ་མུ་ཨ་ལེ་འུན་ཏིང་ལ་རྩིས་སྤྲོད་ཀྱིས་མི་ངན་འདི་ཁྱོད་ཀྱི་དགྲ་བོ་
ཡིན་པས་ཁྲིམས་ཆད་ཇི་གཅོད་ཁྱོད་ཀྱི་འདོད་པ་ལྟར་གྱིས་ཤིག་གསུངས།
ཨ་ལེ་འུན་ཏིང་ཁོང་ཁྲོའི་མེ་ལྕེ་རབ་ཏུ་འབར་ཞིང་རལ་གྲི་ཕྱུང་ནས་ཀུ་མོང་ཀུ་
མུ་ལྔ་ལམ་དུ་བཏང་། དེ་ནས་ཧཱ་ལི་ཧྥས་ཁྲིམས་དཔོན་དང་གཉེན་དཔང་གདན་
དྲངས་ནས་ཨ་ལེ་འུན་ཏིང་དང་སྲས་མོ་མུ་ལུ་མེ་གཉིས་གཉེན་གན་གཡུང་དྲུང་གི་
མདུད་རྒྱས་བཅད་དེ་ཧཱ་ལི་ཧྥ་སྐུ་ངོ་མས་གཉེན་སྒྲིག་མཛད་སྒོ་གཙོ་སྐྱོང་མཛད་ཐོག
ཕོ་བྲང་ནང་སྔ་ན་མ་གྲགས་པའི་སྟོན་ཆེན་བཤམས་ནས་ཨ་ལེ་འུན་ཏིང་ལ་བསུ་བ་
རྒྱ་ཆེ་མཛད། མཐར་ཧཱ་ལི་ཧྥས་ཨ་ཧྲེ་ལུ་སྐུ་སྲུང་དམག་སྤྱིར་བསྐོ་གཞག་མཛད་ནས་
བཟོས་སྒོ་བདག་རྐྱེན་སྤམ་མཐོ་བ་བསྩལ། དུས་དེ་ནས་བཟུང་ཨ་ལེ་འུན་ཏིང་ཕ་མ་
བུ་ཕྲུག་དང་ཆུང་མར་བཅས་པ་ལྷན་འཛོམས་བྱུང་ནས་ཚེ་གང་བདེ་ཞིང་སྐྱིད་པའི་
དཔལ་ལ་རོལ་བར་བྱས་སོ། །

ཧཱ་ལི་ཧྥ་ཧ་རུ་ནཱ་ལ་ཧྲེ་དྷ་དང་ཧཱ་ལི་ཧྥ་རྫུན་མའི་གཏམ་རྒྱུད།

ཉིན་ཞིག་གི་མཚན་མོ་ཧཱ་ལི་ཧྥ་ཧ་རུ་ནཱ་ལ་ཧྲེ་དྷ་ཐུགས་ཤིན་ཏུ་བག་མི་ཕེབས་
པས་སྲིད་བློན་ཀྲང་ཨར་ཧྥན་བོས་ནས་འདི་སྐད་ཅེས་གསུངས་པར། བདག་ནི་ཡིད་
རྨུས་ཤིང་བག་མི་ཕེབས་བར་འདུག་ན། སྦག་ཏཱའི་གྲོང་ནང་དུ་བསྐྱོད་ནས་འབངས་
རྣམས་ཀྱི་གནས་ཚུལ་ལྟ་བར་འགྲོ་དགོས། འོན་ཀྱང་ང་ཅག་གི་ཚུལ་ངོ་མ་མི་རྟོགས་
པའི་ཆེད་དུ་བདག་ཚོ་ཚོང་རིགས་ཀྱི་ཆས་སུ་ཞུགས་ནས་སྐྱོད་དགོས་ཞེས་གསུངས།
ཀྲང་ཨར་ཧྥན་གྱིས་རྒྱལ་པོའི་བཀའ་བཞིན་ཞུའོ་ཞེས་བརྗོད། དེ་ནས་ཧཱ་ལི་
ཧྥ་དང་སྲིད་བློན་གཉིས་སྤྲོས་པ་ཆེ་བའི་དཔོན་ཆས་ཕུད་དེ་ཚོང་རིགས་ཀྱི་ཆས་སུ་
ཞུགས་ནས་ཤན་པ་མཱ་ཧྲེ་ལུན་མཉམ་ཁྲིད་ཀྱིས་ཕོ་བྲང་ནས་བྱོན་ཏེ་གྲོང་ནང་དུ་
ཕེབས། ཁོང་གསུམ་པོ་གྲོང་ཁྱེར་གྱི་སྲང་མདོ་ཆེ་ཆུང་མང་པོ་བརྒྱུད་མཐར་གཙང་
པོ་དྷིག་ལེ་སིའི་འགྲམ་དུ་འབྱོར་བ་ན། གཙང་འགྲམ་དུ་གྲུ་ཆུང་ཞིག་གི་ནང་རྒད་པོ་
ཞིག་བསྡད་ཡོད་པ་ཁོ་གསུམ་པོ་དེར་སོང་ནས་བགྲེས་སོང་མཁྱེན་ནོ། །ཁྱོད་ཀྱིས་ངེད་
རྣམས་གྲུ་ལ་བཅུག་ནས་གཙང་ཐོག་ཏུ་སྤྲོ་གསེང་ལ་ཁྲིད་པར་ཞུ། གསེར་ཊམ་འདི་
ཁྱེད་ཀྱི་གྲུ་གླ་ཡིན་ཞེས་བརྗོད།
རྒད་པོ་ན་རེ། ཧཱ་ལི་ཧྥ་ཧ་རུ་ནཱ་ལ་ཧྲེ་དྷ་ནུབ་རེ་བཞིན་མཚར་གྲུར་བསྡད་ནས་
གཙང་པོའི་ཐོག་བག་མེད་རྩེད་འཇོར་རོལ་བ་ཡིན་ན། འབངས་རྣམས་མཚན་མོ་གྲུ་
ལ་བསྡད་ནས་གཙང་པོའི་ཐོག་སྤྲོ་གསེང་བྱེད་པའི་སྐལ་བ་ག་ལ་ཡོད། ཧཱ་ལི་ཧྥས་སྐྱེ་
བོ་ཕོ་མོ་རྒན་བྱིས་སུ་ཡིན་དང་། སྐྱེ་བོ་མཆོག་དམན་བར་མ་སུ་འདྲ་ཞིག་ཡིན་རུང་
མཚན་མོ་གཙང་པོ་སྒྲོལ་འདོན་མི་ཆོག བཀའ་དང་འགལ་ན་དེའི་མགོ་བོ་འབྲེག་
རྒྱུའམ་ཡང་ན་གནམ་བཏགས་བརྒྱབ་ནས་གསོད་རྒྱུའི་བཙན་བཀའ་བཏང་ཡོད། ད་
ནི་རྒྱལ་པོའི་མཚར་གྲུ་འབྱོར་རན་པ་ཡིན་ཞེས་བརྗོད།
ཧཱ་ལི་ཧྥ་ན་རེ། བགྲེས་སོང་མཁྱེན། འདིར་གྲུ་གླ་གསེར་ཊམ་གཉིས་ཡོད་པས་
ང་ཅག་གྲུ་ནང་དུ་ཡིབ་ནས་སྡོད། ཧཱ་ལི་ཧྥའི་མཚར་གྲུ་སོང་རྗེས་ངེད་རྣམས་བསྐྱོད་
ན་མི་འགྲིག་གམ་ཞེས་དྲིས།
རྒད་པོ་ན་རེ། ད་ནི་ཨཱ་ལཱར་སྐྱབས་བཅོལ་རྒྱུ་ལས་མ་འདས་ཞེས་བརྗོད།
རྒད་པོས་གྲུ་གླ་བླངས་ཏེ་གྲུ་བཏང་མ་ཐག་མཚར་གྲུ་ཞིག་གཙང་པོའི་གཞུང་
བཤགས་ཏེ་སླེབས་བྱུང་བ་དེའི་ནང་དུ་སྒྲོན་མེའི་སྣང་བ་རབ་ཏུ་གསལ་ཞིང་། ཕྱི་རུ་
གུང་ལ་འཕྱུར་བའི་དཔལ་འབར་གྱི་མེ་ལྕེས་གཙང་པོ་ཐམས་ཅད་ཉིན་མོའི་སྣང་བ་
ལྟར་གསལ་བ་ཞིག་ཡོད་པ་ན།། རྒད་པོ་དེ་ཤིན་ཏུ་སྐྲག་པར་གྱུར་ནས་སྨྲས་པར། ད་
ནི་བདག་གིས་བཤད་པ་བཞིན་ཧཱ་ལི་ཧྥའི་མཚར་གྲུ་སླེབས་བྱུང་ངོ་ཞེས་བརྗོད་མུར་
མགོན་པོ་མཁྱེན་ནོ། །ཁྱེད་ཀྱིས་བདག་གི་གསང་བ་མ་རྟོལ་ཞེས་ཆིབ་ལབ་རྒྱག་བཞིན་
དུ་ཁོང་རྣམས་གྲུ་དར་འོག་ཏུ་ཡིབ་བཅུག་ཐོག་ལུས་སྟེང་དུ་ལྭ་ཤག་ནག་པོ་ཞིག་
བཀབ་ནས་མི་མངོན་པར་སྦས།། ཁོང་རྣམས་ཀྱིས་ལྭ་ཤག་ནག་པོའི་འོག་ནས་གསང་
སྟབས་ཀྱིས་ལྟ་བའི་ཚེ་མཚར་གྲུ་དེའི་མགོ་མཇུག་སོ་སོར་མི་རེ་ལངས་ནས་ཡོད་པ་དེ་
ནི་ལུས་ལ་མེ་ཏོག་ཕར་ཆིན་ལྡན་པའི་དར་དམར་པོའི་ལྭ་ཤག་གྱོན་ཞིང་། སྤྱི་བོར་མོ་
ཟུ་ལིའི་ཐོད་རས་བཅིངས། ལག་ཏུ་གསེར་ཡུ་ཅན་གྱི་དཔལ་འབར་ཐོགས། རྒྱབ་ཏུ་
གྲུའུ་ཙི་ལྗང་གུའི་ཁུག་མ་ཁྱེར་ནས་ཡོད་པ་དེའི་ནང་དཔལ་འབར་སྤོར་བྱེད་ཀྱི་ཨ་ག་
རུ་བླུགས་ནས་ཡོད་པ། གྲུ་ནང་དུ་འཁོར་གཡོག་བརྒྱ་ཕྲག་གཉིས་ཙམ་གཡས་གཡོན་
དུ་སྟར་དུ་བསྒྲིགས་ནས་ཡོད་པ་དེའི་དབུས་སུ་གསེར་གྱི་ཁྲིའུ་ཤིང་ཞིག་གི་ཐོག་གོས་
བེར་ནག་པོ་གྱོན་པའི་ན་གཞོན་ཡིད་དུ་འོང་བ་ཞིག་བསྡད་ཡོད་པ་དེའི་གཞོགས་
གཉིས་སུ་བློན་པོ་བཅུ་ཕྲག་གཉིས་ཙམ་ཡོད་པའི་ཁྲོད་ན་སྲིད་བློན་ཀྲང་ཨར་ཧྥན་
འདྲ་བ་ཞིག་དང༌། ལག་ཏུ་རལ་གྲི་ཐོགས་པའི་སྐྱེ་བོ་ཤན་པ་མཱ་ཧྲེ་ལུན་འདྲ་བ་ཞིག་
ཀྱང་ཡོད། ཚུལ་འདི་གཟིགས་པས་ཧཱ་ལི་ཧྥས་ཀྲང་ཨར་ཧྥན་ཞེས་བོས།
ཀྲང་ཨར་ཧྥན་གྱིས་ཀྱེ། མི་དབང་ཆེན་པོ་བཀའ་ཅི་ཡོད།
ཧཱ་ལི་ཧྥས་ན་གཞོན་ཕ་གི་བདག་གི་ཕྲུ་གུ་མན་མོང་ངམ་ཡང་ན་ཨེ་མིང་མ་ཡིན་
ནམ་ཞེས་གསུངས།
ཁོ་ཚོས་མུ་མཐུད་བལྟས་པས་ན་གཞོན་དེ་ནི་བཞིན་མཛེས་ཤིང་ཞི་ཞིང་དུལ་
བ་ཞིག་ཡོད། ཧཱ་ལི་ཧྥས་ཨཱ་ལཱ་ཚད་བཙུགས། ཕ་རོལ་གྱི་ན་གཞོན་དེ་བདག་ཧཱ་ལི་
ཧྥ་དང་དབྱེར་མ་མཆིས་ལ། ཁོའི་འགྲམ་གྱི་བློན་པོ་དེ་ཡང་ཁྱོད་དང་འདྲ་བ་མ་ཟད།
གཞོགས་སུ་ལངས་པའི་སྐུ་སྲུང་བ་དེ་ཡང་མཱ་ཧྲེ་ལུན་ཡིན་པ་འདྲ། དེ་བྱིངས་བློན་པོ་
རྣམས་ཀྱང་བདག་གི་བློན་པོ་རྣམས་དང་དབྱེར་མེད་དུ་འདུག་ན། དེ་འདྲ་ཅི་ཡིན།
ཁོ་བོ་ནི་ཡ་མཚན་ཤིན་ཏུ་ཆེ་བར་གྱུར་རོ་ཞེས་གསུངས།
ཀྲང་ཨར་ཧྥན་ན་རེ། ཀྱེ། མི་དབང་ཆེན་པོ་དེ་དེ་བཞིན་ནོ། །བདག་ཀྱང་ཡ་
མཚན་ཟད་མི་ཤེས་པ་བྱུང་ངོ་ཞེས་བརྗོད།
ཁོ་པ་ཚོས་གྲུ་དར་གྱི་འོག་ཏུ་ཡིབ་ནས་འཇབ་ལྟ་བྱས་ཏེ་མཚར་གྲུ་སོང་མཚམས་
རྒད་པོས་ཡར་ལངས་ཏེ་ཤུག་རིང་ཕྱུང་བཞིན་ཨཱ་ལཱས་གཟིགས་ནས་ང་ཅག་མཐོང་
མ་སོང་།
ཧཱ་ལི་ཧྥ་ན་རེ། བགྲེས་སོང་མཁྱེན། ཧཱ་ལི་ཧྥ་ནུབ་རེ་བཞིན་གཙང་པོའི་ཐོག་ཏུ་
སྤྲོ་གསེང་ལ་ཕེབས་པ་ཡིན་ནམ་ཞེས་དྲིས།
རྒད་པོ་ན་རེ། བདག་གི་སྦྱིན་བདག་མཁྱེན། དེ་ལྟར་ནུབ་རེ་བཞིན་ཕེབས་
སྲོལ་ཆགས་ནས་མི་ལོ་གཅིག་ཙམ་སོང་ཞེས་བརྗོད།
ཧཱ་ལི་ཧྥ་ན་རེ། ང་ཅག་ཡུལ་ཕྱོགས་གཞན་ནས་ཡོང་བའི་ཕྱོགས་མི་སྤྲོ་གསེང་
བྱེད་རྒྱུར་དགའ་བས། ཕྱི་ཉིན་མཚན་མོ་ཡང་དབེན་པའི་གནས་སུ་སྤྲོ་གསེང་ལ་
འཁྲིད་པར་ཞུ། ཁྱེད་ལ་གྲུ་གླ་གསེར་ཊམ་ལྔ་འབུལ་ལོ། །ཞེས་བརྗོད་པས་རྒད་པོས་
དེ་རང་འགྲིག་ཅེས་བརྗོད།
ཧཱ་ལི་ཧྥ་དང༌། ཀྲང་ཨར་ཧྥན། མཱ་ཧྲེ་ལུན་རྒྱལ་བློན་གསུམ་པོ་རྒད་པོ་དང་
ཞལ་གྱེས་ཀྱིས་ཕོ་བྲང་དུ་བྱོན་ནས་ཚོང་རིགས་ཀྱིས་ཆས་གོས་རྣམས་ཕུད་དེ་དཔོན་
ཆས་སྤྲས། སྐབས་དེར་ནམ་གསལ་བས་ཧཱ་ལི་ཧྥ་རྒྱལ་བློན་འདུན་གྲོས་ཀྱི་ཚོགས་
སུ་ཕེབས། བློན་པོའི་ཚོགས་ཀྱིས་རྒྱལ་པོར་གུས་ཕྱག་ཕུལ། ཧལ་ལི་ཧྥ་ཁྲི་ཐོག་ཏུ་
བཞུགས་ནས་ཉིན་གང་རྒྱལ་སྲིད་ཀྱི་བྱ་བའི་ལས་སུ་གཞོལ། དགོང་མོའི་དུས་སུ་
རྒྱལ་བློན་གྲོལ་ནས་བློན་པོའི་ཚོགས་རྣམས་རང་རང་གི་གནས་སུ་བཞུད། དེ་ནས་
ས་གཞིའི་ངོས་སུ་མུན་པའི་བླ་བྲེ་གཏིབས་པ་ན། ཧཱ་ལི་ཧྥས་ཀྲང་ཨར་ཧྥན་ལ་ད་ནི་
ངེད་ཚོ་ཧཱ་ལི་ཧྥ་རྫུན་མ་དེར་ལྟ་བར་འགྲོ་ཞེས་གསུངས།
ཧཱ་ལི་ཧྥའི་བཀའ་ཐོས་འཕྲལ་ཀྲང་ཨར་ཧྥན་དང་མཱ་ཧྲེ་ལུན་གཉིས་པོ་དགོད་
ཤོར་བ་དང་དེ་མར་ཁོང་གཉིས་པོས་ཚོང་པའི་ཆས་སྤྲས་རྗེས་དགའ་དགའ་སྤྲོ་སྤྲོའི་
ངང་ཕོ་བྲང་གི་ལྟག་སྒོ་ཐོན་ཏེ་གཙང་པོ་དྷིག་ལི་སིའི་འགྲམ་དུ་སོང་བ་ན། གྲུ་པ་
རྒད་པོ་དེ་གར་བསྒུགས་ནས་ཡོད་པས་ཁོང་རྣམས་གྲུ་ཆུང་དུ་ཞུགས་ནས་རང་རང་
གི་གནས་སུ་འཁོད་མ་ཐག་ཧཱ་ལི་ཧྥ་རྫུན་མའི་མཚར་གྲུ་གཙང་པོའི་གཞུང་དུ་སླེབས།
ཞིབ་པར་ལྟ་བའི་ཚེ་མཚར་གྲུའི་གཡས་གཡོན་དུ་སྟར་དུ་བསྒྲིགས་པའི་འཁོར་གཡོག་
བརྒྱ་ཕྲག་གཉིས་པོ་དེ་མདང་ནུབ་ཀྱི་འཁོར་གཡོག་དེ་དག་མ་ཡིན་པར་གསར་དུ་
བརྗེས་ཟིན་པ་དང་གྲུ་ནང་གི་བཞུ་སྒྲོན་དང་དཔལ་འབར་ནི་སྔར་རྒྱུན་བཞིན་གཙང་
པོའི་ངོས་རྣམས་ཉིན་མོའི་སྣང་བ་ལྟར་ཤིན་ཏུ་གསལ་ཞིང་གསལ་བར་མཆིས། ཚུལ་
འདི་གཟིགས་པས་ཧཱ་ལི་ཧྥས་ཀྲང་ཨར་ཧྥན་ལ་སྨྲས་པར། ཚུལ་འདི་ཁོ་བོའི་འདྲེན་
བྱེད་ཀྱི་ཡུལ་དུ་གྱུར་བས་མ་གཏོགས་གཞན་གྱིས་བཤད་ན་ཡིད་ཆེས་རྙེད་པར་མི་
འགྱུར་ཞེས་གསུངས། ཡང་དེ་གའི་མུར་གྲུ་གཏོང་མཁན་རྒད་པོ་དེར་བགྲེས་སོང་
མཁྱེན། བདག་གིས་ཁྱོད་ལ་གསེར་ཊམ་བཅུ་ཕྲག་གཅིག་སྦྱིན། ཁྱོད་ཀྱིས་གྲུ་ཆུང་
འདི་ཁོ་པ་ཚོའི་འགྲམ་དུ་བཅར་ནས་གཏོང་། ང་ཅག་གིས་ཕ་རོལ་པོའི་ཚུལ་ལ་
གསང་སྟབས་ཀྱིས་ཞིབ་པར་བལྟ། མཚར་གྲུའི་ཐོག་བཞུ་སྒྲོན་གྱི་སྣང་བ་ལྷག་པར་
གསལ་ཞིང་། ང་ཅག་ནི་མུན་པས་བསྒྲིབས་པས་ཕ་རོལ་པོས་མཐོང་བར་མི་འགྱུར་
ན་སྐྲག་དགོས་དོན་མེད་ཅེས་བརྗོད།
རྒད་པོས་གསེར་ཊམ་བཅུ་པོ་དེ་བླངས་ནས་སྙིང་སྟོབས་ཆེར་བསྐྱེད་ཀྱིས་གྲུ་
ཆུང་བཏང་ནས་མཚར་གྲུའི་རྗེས་སུ་བསྙེགས་བསྙེགས་མཐར་གཙང་པོའི་འགྲམ་གྱི་
སྐྱེད་ཚལ་ཞིག་གི་ཉེ་འགྲམ་དུ་སླེབས་པ་ན། གཙང་པོའི་ཁར་འཁོར་གཡོག་གི་ཚོགས་
དང་སྒ་སྲབ་གཏད་པའི་དྲེའུ་ཞིག་བསྒུགས་ནས་ཡོད་པ་རིག མཚར་གྲུ་གཙང་པོའི་
འགྲམ་ངོགས་སུ་བཀག་རྗེས་ན་གཞོན་ཧཱ་ལི་ཧྥ་འཁོར་ཚོགས་ཀྱིས་བསྐོར་ནས་གྲུ་ལས་
བབས་ཏེ་དྲེའུར་བཞོན་ནས་སྐྱེད་ཚལ་གྱི་ཕྱོགས་སུ་བསྐྱོད། དེའི་དུས་སུ་ཀྱེ་ཀྱེ།ཧཱ་ལི་
ཧྥ་ཧ་རུ་ནཱ་ལ་ཧྲེ་དྷ་དང༌། ཀྲང་ཨར་ཧྥན། མཱ་ཧྲེ་ལུན་རྒྱལ་བློན་གསུམ་པོ་ཡང་གྲུ་
ཆུང་བཞག་ནས་འཁོར་ཚོགས་མཉམ་དུ་འདྲེས་ཏེ་སོང༌། ཁོང་གསུམ་པོ་ཚོང་པའི་
ཆས་གོས་གྱོན་ཡོད་པས་ངོ་ཆོད་སླ་བར་བརྟེན་གཞན་གྱིས་ཚོར་ནས་འཇུ་བཟུང་གིས་
ཞུ་བ་བླངས། ན་གཞོན་ཧཱ་ལི་ཧྥས་ཁྱོད་རྣམས་འདིར་ཇི་ལྟར་ཡོང་བ་ཡིན་ནམ། ཅིའི་
ཕྱིར་འདིར་ཡོང་བ་ཡིན་ཞེས་དྲིས།
ཧཱ་ལི་ཧྥ་ན་རེ། མི་དབང་ཆེན་པོ་མཁྱེན། ང་ཅག་ནི་ཡུལ་ཕྱོགས་གཞན་ནས་
ཡོང་བའི་ཚོང་རིགས་ཡིན། ཡུལ་འདིར་དེ་རིང་སླེབས་མ་ཐག་ཡིན་ན་མཚན་མོ་སྤྲོ་
གསེང་དུ་ཡོང་བ་ཁྱེད་ཅག་དང་འཕྲད་པས་ཁོ་པ་ཚོས་རྒྱལ་པོའི་ཞལ་མཇལ་དུ་འགྲོ་
དགོས་ཞེས་བརྗོད་ནས་འདིར་ཁྲིད་བྱུང༌། དེ་ནི་ང་ཅག་འདིར་ཡོང་དོན་ངོ་མ་དེ་
ཡིན་ཞེས་བརྗོད།
ན་གཞོན་ཧཱ་ལི་ཧྥ་ན་རེ། ཁྱོད་རྣམས་ཕྱོགས་ཀྱི་འགྲུལ་མི་ཡིན་ན་ཉེས་པ་མེད།
གལ་ཏེ་སྦག་ཏཱའི་ཡུལ་གྱི་མི་ཡིན་ན་འཆི་རྒྱུ་ལས་མ་འདས་ཞེས་བརྗོད་མཚམས་སྲིད་
བློན་ལ་སྐྱེ་བོ་འདི་རྣམས་ནི་བདག་གི་སྐུ་མགྲོན་ནང་མར་སོང་གཤིས། ཁྱོད་ཀྱིས་
མགྲོན་སྐྱོང་གཟབ་གཟེངས་ལྡན་པ་བྱེད་དགོས་ཞེས་བརྗོད།
སྲིད་བློན་གྱིས་བཀའ་བཞིན་དུ་ཞུའོ་ཞེས་བརྗོད་ནས་ཁོང་གསུམ་པོ་བཀོད་པ་
མཛེས་ཤིང་། རྒྱུ་སྤུས་བཟང་བ་རྒྱལ་པོའི་ཕོ་བྲང་ལས་ཀྱང་བརྗིད་ཆེ་བའི་བ་གམ་
མཐོན་པོ་གུང་ལ་བསྙེགས་འདྲའི་ཁང་བཟང་ཞིག་གི་ནང་དུ་ཁྲིད། དེ་ནི་ལྷ་ཤིང་ཤུག་
པའི་རྒྱལ་སྒོ་ཉེས་བསྒྲིག་གསེར་ཤན་དང་གསེར་གྱི་སྒོ་འབོར་གྱིས་མཛེས་པའི་དབུས་
ནས་འོད་ཟེར་ལྷམ་མེར་འཕྲོ་བ། ཁང་པའི་ནང་དུ་ལུ་མའི་ཆུ་རྫིང་དང་། ལྡིང་ཁང་།
རབ་གསལ་སོགས་བཀོད་པ་ཤིན་ཏུ་མཛེས་པ། ཁང་པའི་ནང་སྒོ་ཁྲའི་ཡོལ་ཁེབས་
དང་། གདན་ཅོག འཛིན་ཆས་སོགས་རྒྱས་སྤྲོས་ཤིན་ཏུ་ཆེ་བ། ངོ་མཚར་གྱི་ལྟད་
མོས་ཏོག་ཏོག་རྐན་སྒྲ་སྒྲོག་དགོས་པ་ཞིག་མཆིས། ན་གཞོན་ཧཱ་ལི་ཧྥ་ནི་འཁོར་
གཡོག་དུ་མས་བསྐོར་ནས་ཚོམ་ཆེན་དུ་སླེབས་པ་དང་གོས་ཁ་སེར་པོ་བཏིང་པའི་
རིན་པོ་ཆེའི་ཕྲ་ཚོམ་བཏབ་པའི་གསེར་གྱི་ཁྲིའུ་ཤིང་ཞིག་གི་ཐོག་བསྡད་རྗེས་བློན་པོ་
རྣམས་ཀྱང་རིམ་པ་བཞིན་རང་རང་བབ་འོས་ཀྱི་གནས་ལ་འཁོད་ཅིང༌། རྒྱལ་པོའི་
མདུན་དུ་རལ་གྲི་འཆང་བའི་སྐུ་སྲུང་ཡང་འགའ་ཙམ་མཆིས། ཐམས་ཅད་གདན་ལ་
འཁོད་མཚམས་ཟས་རིགས་སྣ་ཚོགས་བཤམས་ནས་ཚང་མ་མཉམ་དུ་བཟའ་བཏུང་
ཚིམས་པར་སྤྱད་རྗེས་ཁ་བཀྲུ་ལག་བཤལ་བྱས་ནས་ཆང་རག་ལ་སྤྱོད་པའི་འགོ་ཚུགས་
པ་ན། ཆང་དཀར་དང་ཆང་རག་བསྒྲིགས་གཤོམ་གྱིས་ཕན་ཚུན་འདྲེན་རེས་བྱས་ཏེ་
མྱོས་བྱེད་ཀྱི་བཏུང་བ་ལ་ཅི་དགར་སྤྱད། དེ་ནས་ཀྱེ་ཀྱེ། ཧཱ་ལི་ཧྥ་ཧ་རུ་ནཱ་ལ་ཧྲེ་དྷ་
ཆང་རག་འཐུང་རེས་འཁེལ་བའི་ཚེ་ཁོས་བཏུང་བར་མི་བྱེད་པས། ན་གཞོན་ཧཱ་ལི་
ཧྥས་ཀྲང་ཨར་ཧྥན་ལ་ཁྱོད་ཀྱི་ཟླ་གྲོགས་ཆང་རག་མི་འཐུང་བ་ཅི་ཡིན་ཞེས་དྲིས།
ཀྲང་ཨར་ཧྥན་ན་རེ། ཀྱེ། མི་དབང་ཆེན་པོ་མཁྱེན། ཁོ་ནི་ཆང་རག་སྤངས་
ནས་ལོ་མང་སོང་ངོ་། །
ན་གཞོན་ཧཱ་ལི་ཧྥས་འདིར་ཤིང་འབྲས་ཀུ་ཤུའི་མངར་ཁུ་ཡོད་པས། ཁྱོད་ཀྱི་
སྦྱིན་བདག་ལ་འདི་འཕྲོད་པ་ཡིན་ཞེས་བརྗོད་ནས་འཁོར་གཡོག་ལ་ཤིང་འབྲས་
མངར་ཁུ་གཤོམ་དགོས་ཚུལ་བརྗོད། འཁོར་གཡོག་གིས་ཤིང་འབྲས་མངར་ཁུ་
བཏེགས་པ་ཁོ་པ་ངོ་མས་ཧཱ་ལི་ཧྥ་ཧ་རུ་ནཱ་ལ་ཧྲེ་དྷའི་མདུན་དུ་བསྐྱལ་ནས་སྨྲས་པར།
ཁྱོད་ཆང་རག་འཐུང་རེས་འཁེལ་བའི་སྐབས་སུ་ཁྱོད་རང་ཤིང་འབྲས་མངར་ཁུ་འདི་
བཏུང་ན་འགྲིག་ཅེས་བརྗོད།
དེར་ཡོད་མི་རྣམས་མུ་མཐུད་ཕན་ཚུན་ཆང་རག་འདྲེན་རེས་བྱས་ཏེ་ཐམས་
ཅད་བཟི་ལ་ཉེ་བའི་ཚེ་ན་ཧཱ་ལི་ཧྥ་ཧ་རུ་ནཱ་ལ་ཧྲེ་དྷས་ཀྲང་ཨར་ཧྥན་ལ་ཤབ་ཤུབ་
ཀྱིས་སྨྲས་པར། བདག་ལའང་ཆང་རག་འཐུང་བྱེད་ཀྱི་སྣོད་བཟང་པོ་འདི་འདྲ་མེད་
ན། ན་གཞོན་འདི་སུ་ཡིན་ཁོ་བོས་ཅི་ནས་ཀྱང་རྟོགས་དགོས་གནད་ཆེ་ཞེས་བརྗོད།
ན་གཞོན་ཧཱ་ལི་ཧྥས་ཀྱེ་ཀྱེ། ཧཱ་ལི་ཧྥ་ཧ་རུ་ནཱ་ལ་ཧྲེ་དྷ་དང་སྲིད་བློན་ཀྲང་
ཨར་ཧྥན་གཉིས་ཤབ་ཤུབ་གླེང་མོལ་བྱེད་པ་ཚོར་ནས་སྐད་ཤུགས་ཆེན་པོས་མི་མང་
འཛོམས་པའི་དབུས་སུ་ཤབ་ཤུབ་གླེང་མོལ་བྱེད་པ་ཤིན་ཏུ་མི་རིགས་སོ་ཞེས་བརྗོད་
པས། ཀྲང་ཨར་ཧྥན་གྱིས་ངེད་གཉིས་ཤབ་ཤུབ་གླེང་མོལ་བྱེད་པ་མིན། བདག་གི་ཟླ་
གྲོགས་འདི་ཡིས་ཁོ་པ་ཡུལ་ཕྱོགས་མང་པོར་བསྐྱོད་དེ་རྒྱལ་བློན་མི་དྲག་དང་དཔོན་
རིགས་ཆེ་དགུའི་གསོལ་སྟོན་མགྲོན་འབོད་ལ་སོང་ནས་དེ་རྣམས་དང་མཉམ་དུ་
བཟའ་བཏུང་བྱེད་མྱོང་བ་ཡིན་མོད། འོན་ཀྱང་དེ་རིང་མཚན་མོའི་གསོལ་སྟོན་
འདྲ་བའི་དྲ་རྒྱས་ཕུན་སུམ་ཚོགས་ཤིང་རྒྱས་སྤྲོས་ཆེ་བ་འདི་ལྟ་བུ་མཐོང་མ་མྱོང་།
ཡིན་ན་ཡང་རྒན་པོའི་ངག་རྒྱུན་དུ་ཞིམ་པོའི་ཆང་གི་གྲོགས་ལ། གླུ་ཡི་སྦྲེལ་ཟླ་
དགོས་ཟེར་ཡང་དོ་ནུབ་གླུ་དབྱངས་མེད་པས་ཕངས་བ་ཨང་ཞེས་ཟེར་གྱི་འདུག་
ཅེས་བརྗོད།
གཏམ་དེ་ཐོས་པ་དང་ན་གཞོན་ཧ་ལི་ཧྥས་འཛུམ་བཞད་དང་བཅས་ཏེ་ལག་གི་
འཁར་བ་རྡེག་ཙམ་བྱས་པ་ན། དེ་མར་ཁང་པའི་སྒོ་ཞིག་བྱེ་བ་དང་དེའི་ནང་ནས་
འཁོར་གཡོག་ཅིག་གིས་ཕང་དུ་གསེར་ཤན་ཅན་གྱི་བ་སོའི་རྐུབ་སྟེགས་ཤིག་བཏེགས་
ནས་ཐོན་བྱུང་བ་དང༌། དེའི་མཇུག་ཏུ་བུད་མེད་མཛེས་མ་ཞིག་ཀྱང་ལྡེམ་འགྲོས་
དང་བཅས་ཏེ་བྱོན། འཁོར་གཡོག་གིས་རྐུབ་སྟེགས་ཚོམ་ཆེན་གྱི་དབུས་སུ་བཙུགས་
རྗེས་གཞོན་ནུ་མ་དེས་བག་ཕེབས་ཀྱི་ངང་རྐུབ་སྟེགས་ཐོག་བསྡད་ནས་སྒེགས་པའི་
འཛུམ་མདང་ཕྱུང་བ་ན་གཡའ་དྭངས་ནམ་མཁའི་དབྱིངས་ཀྱི་ཁྲི་གདུགས་ཉི་མ་ལྟར་
ཡིད་དུ་འོང་བ་ཞིག་མཆིས། མོས་ལག་ཏུ་ཐོགས་པའི་རྒྱ་གར་གྱི་ཕང་འགྲོ་དེ་བཞིན་
བྱམས་པའི་མ་ཡིས་བྱིས་པ་པང་དུ་བླངས་པ་ལྟར་རང་གི་ཕང་དུ་བཟུང་ནས་ལྡེམ་
ཞིང་འཁྱུག་པའི་སོར་མོས་འཁྲོལ་བཞིན་སྙན་པའི་མགྲིན་གླུ་འདི་ལྟར་བླངས།
བརྩེ་དུང་འདྲེན་པའི་སྨྲ་ལྕེ་ཁོག་ཏུ་ཡིབ།།
བརྩེ་དགའི་གཏམ་དེ་སེམས་ནས་ཁྱོད་ལ་ཤོད།
བདག་ནི་ཁྱོད་ཀྱི་བརྩེ་གྲོགས་ཡིན་ཞེས་བརྗོད།
ཁྱོད་དང་ངོ་འདྲིས་མེད་པའི་སྔ་རོལ་ན། །
བརྩེ་དུང་ཞེས་པ་ཅི་ཟེར་ངས་མི་ཤེས། །
ཐམས་ཅད་ཨཱ་ལཱའི་བཀོད་པས་བརྡལ་བར་བྱས། །
གཞོན་ནུ་མའི་གླུ་དབྱངས་ཉན་རྗེས་ན་གཞོན་ཧཱ་ལི་ཧྥ་ནི་རང་སེམས་རང་གིས་
མི་འཆུན་པར་ངར་སྐད་དྲག་པོ་ལན་གཅིག་བརྒྱབ་རྗེས་སྨྱོ་བ་ལྟར་ལུས་ཀྱི་དཔོན་
ཆས་རྣམས་སྦར་མོས་བྲད་ནས་ཚལ་བུར་བཏང་བས། འཁོར་གཡོག་རྣམས་ཤིན་ཏུ་
འཇིགས་ནས་དེ་མར་སྒྲིབ་ཡོལ་གློད་པ་དང་གྱོན་པ་སྔར་ལས་བཟང་བ་ཞིག་བརྗེས་
ནས་རིག་ཤེས་སླར་གསོ་བྱུང་མཚམས་མུ་མཐུད་ཆང་རག་བཏུང་། དེ་ནས་ཁོ་པ་
ཆང་རག་འཐུང་རེས་སུ་སླེབས་མཚམས་ཡང་ལག་གི་འཁར་བ་རྡེག་ཙམ་བྱས་པ་ན་
ཁང་པ་ཞིག་གི་སྒོ་བྱེ་བ་དང་དེའི་ནང་ནས་འཁོར་གཡོག་གཅིག་གི་ཕང་དུ་གསེར་གྱི་
རྐུབ་སྟེགས་ཤིག་བཏེགས་ནས་ཐོན་བྱུང་བ་དང༌། དེའི་མཇུག་ཏུ་སྔར་ལས་མཛེས་
པའི་གཞོན་ནུ་མ་ཞིག་ལྡེམ་འགྲོས་དང་བཅས་ཏེ་བྱོན། འཁོར་གཡོག་དེས་རྐུབ་
སྟེགས་བཙུགས་རྗེས་གཞོན་ནུ་མ་དེས་བག་ཕེབས་ཀྱི་ངང་རྐུབ་སྟེགས་ཐོག་བསྡད་
ནས་ཕང་འགྲོ་འཁྲོལ་བཞིན་གླུ་འདི་ལྟར་བླངས།
བརྩེ་དགའི་མེ་ལྕེས་བདག་གི་སྙིང་ཁ་བསྲེགས། །
ཡིད་སྐྱོའི་མཆི་མས་མིག་གཉིས་རྟག་ཏུ་བརླན།།
གསལ་རིག་སེམས་ལ་བདེ་བའི་སྐབས་མ་མཆིས།།
དཀོན་མཆོག་པང་དུ་བཙུགས་ནས་དྲང་པོར་བརྗོད། །
ཁོ་མོར་སེམས་གཅོང་ཞུགས་པའི་དུས་དེ་ནས། །
བདག་གི་འཚོ་བར་རྙོག་དྲའི་སྒོ་མོ་ཕྱེ། །
ཡིད་ལ་གདུང་བའི་མུན་པ་གཏིབས་གྱུར་ན།།
ཡིད་དགའི་སྤྲོ་བ་ཇི་ལྟར་འཕེལ་ལགས་སམ།།
གཞོན་ནུ་མའི་གླུ་དབྱངས་ཉན་རྗེས་ན་གཞོན་ཧཱ་ལི་ཧྥ་ནི་རང་སེམས་རང་
གིས་མ་འཆུན་པར་སླར་ཡང་ངར་སྐད་དྲག་པོ་ལན་ཅིག་བརྒྱབ་རྗེས་སྨྱོ་བ་ལྟར་ལུས་
ཀྱི་དཔོན་ཆས་རྣམས་སྦར་མོ་བྲད་ནས་ཚལ་བུར་བཏང་བས། འཁོར་གཡོག་རྣམས་
ཤིན་ཏུ་འཇིགས་ནས་དེ་མར་སྒྲིབ་ཡོལ་གློད་པ་དང་གྱོན་པ་གསར་པ་བརྗེས་ནས་
རིག་ཤེས་སླར་གསོ་བྱུང་མཚམས་མུ་མཐུད་ཆང་རག་བཏུངས། དེ་ནས་ཁོ་པ་ཆང་
རག་འཐུང་རེས་སུ་སླེབས་མཚམས་ཡང་ལག་གི་འཁར་བ་རྡེག་ཙམ་བྱས་པ་ན། ཁང་
པ་ཞིག་སྒོ་བྱེ་བ་དང་དེའི་ནང་ནས་འཁོར་གཡོག་གཅིག་གིས་ཕང་དུ་རྐུབ་སྟེགས་ཤིག་
བཏེགས་ནས་ཐོན་བྱུང་བ་དང་། དེའི་མཇུག་ཏུ་སྲིད་ན་དཀོན་པའི་མཛེས་མ་ཞིག་
ལྡེམ་འགྲོས་དང་བཅས་ཏེ་བྱོན། འཁོར་གཡོག་དེས་རྐུབ་སྟེགས་བཙུགས་རྗེས་མཛེས་མ་
དེས་བག་ཕེབས་ཀྱི་ངང་རྐུབ་སྟེགས་ཐོག་བསྡད་ནས་ཕང་འགྲོ་འཁྲོལ་བཞིན་སྐྱོ་གླུ་འདི་
ལྟར་བླངས།
ངེད་གཉིས་བར་གྱི་རྒྱང་ཐག་ཐུང་དུ་གཏོང་། །
དགའ་ཞིང་སྐྱིད་པའི་བློ་ཡིད་ཚིམ་པར་བྱེད། །
ཁྱེད་ཞལ་བདག་གི་དྲན་པའི་ཡིད་ལ་གསལ། །
བཅོ་ལྔའི་ཟླ་ལྟར་མཚར་བའི་སྐྱེ་རྒྱལ་ཁྱེད། །
ཁོ་མོའི་སྙིང་ཁང་ཁྱེད་ཀྱི་བསྟི་གནས་ཡིན། །
ཁྱེད་ཉིད་མེད་ན་བདག་གཉིད་ཇི་ལྟར་ཁུག
གཞོན་ནུ་མའི་གླུ་དབྱངས་ཉན་རྗེས་ན་གཞོན་ཧཱ་ལི་ཧྥ་ནི་རང་སེམས་རང་གིས་
མ་འཆུན་པར་སྔར་བཞིན་ངར་སྐད་དྲག་པོ་ལན་གཅིག་བརྒྱབ་རྗེས་སྨྱོ་བ་ལྟར་ལུས་ཀྱི་
དཔོན་ཆས་རྣམས་སྦར་མོ་བྲད་དེ་ཚལ་བུར་བཏང་བས། འཁོར་གཡོག་རྣམས་ཤིན་
ཏུ་འཇིགས་ནས་དེ་མར་སྒྲིབ་ཡོལ་གློད་པ་དང་གྱོན་པ་གསར་པ་བརྗེས་ཏེ་རིག་ཤེས་
སླར་གསོ་བྱུང་མཚམས་མུ་མཐུད་ཆང་རག་བཏུང་། དེ་ནས་ཁོ་པ་ཆང་རག་འཐུང་
རེས་སུ་སླེབས་མཚམས་ཡང་ལག་གི་འཁར་བ་རྡེག་ཙམ་བྱས་པ་ན། ཁང་པ་ཞིག་སྒོ་
བྱེ་བ་དང་དེའི་ནང་ནས་འཁོར་གཡོག་ཅིག་ཕང་དུ་རྐུབ་སྟེགས་ཤིག་བཏེགས་ནས་
ཐོན་བྱུང་བ་དང་། དེའི་མཇུག་ཏུ་གཞོན་ནུ་མ་མཛེས་ཤིང་ཡིད་དུ་འོང་བ་ཞིག་བྱོན།
འཁོར་གཡོག་དེས་རྐུབ་སྟེགས་བཙུགས་རྗེས་གཞོན་ནུ་མས་བག་ཕེབས་ཀྱི་ངང་རྐུབ་
སྟེགས་ཐོག་བསྡད་ནས་ཕང་འགྲོ་འཁྲོལ་བཞིན་གླུ་འདི་ལྟར་བླངས།
མི་འདོད་བྲལ་བའི་སྡུག་བསྔལ་ནམ་དུ་ཡལ། །
སྔོན་ཚེ་སྐྱིད་པའི་དུས་དེ་སླར་འཆར་རམ། །
ང་ཅག་མཉམ་འགྲོགས་འགའ་ཞིང་སྐྱིད་པའི་དུས། །
ཕྲག་དོག་ཅན་རྣམས་ཡིད་ནི་མུག་པར་གྱུར། །
དགའ་མེད་དུས་ཀྱི་ལས་དབང་བཙན་པོ་ཡིས།།
མི་འདོད་ཁ་ཕྲལ་ཁྱིམ་ནི་སྟོང་པར་གྱུར། །
འདས་པའི་བྱ་བ་བདག་གིས་བརྗེད་པ་ཞེས། །
ཁྱེད་ཀྱིས་བདག་ལ་འཁང་བར་མི་མཛོད་ཅིག།
བདག་ཡིད་སེམས་ཀྱི་མེ་ལོང་གཙང་མའི་ངོས།།
བརྩེ་གྲོགས་འཛུམ་ཞལ་ལྷག་མ་གནས་གྱུར་ན། །
བདག་གིས་དགའ་དད་དྲག་པོས་བརྩེ་བར་བྱེད།།
ཁྱེད་ཀྱི་འཁང་ར་དམ་བཅའི་ཚིག་ཏུ་གྱུར། །
གང་ཁྱེད་ས་ཐག་འགྱངས་ནས་བྱོན་པའི་ཚེ། །
ཐམས་ཅད་བདག་གིས་བརྗེད་འགྲོ་མ་སེམས་ཤིག
གཞོན་ནུ་མའི་གླུ་དབྱངས་ཉན་རྗེས་ན་གཞོན་ཧཱ་ལི་ཧྥ་ནི་རང་སེམས་རང་གིས་
མ་འཆུན་པར་ངར་སྐད་དྲག་པོ་ལན་གཅིག་བརྒྱབ་རྗེས་ལུས་ཀྱི་དཔོན་ཆས་རྣམས་
སྦར་མོས་བྲད་ནས་ཚལ་བུར་བཏང་བས། འཁོར་གཡོག་རྣམས་ཤིན་ཏུ་འཇིགས་
ནས་དེ་མར་སྔར་ལམ་ལྟར་སྒྲིབ་ཡོལ་གློད་དེ་འགེབས་རྩིས་བྱས་ཀྱང་ཡོལ་ཐག་མ་
རྒྱུག་པས་ཡོལ་བ་གློད་མ་ཐུབ།། སྐབས་དེར་ཧཱ་ལི་ཧྥ་ཧ་རུ་ནཱ་ལ་ཧྲེ་དྷས་ལྟ་ཞོར་ལ་ན་
གཞོན་ཧཱ་ལི་ཧྥའི་ལུས་ཐོག་ཏུ་རྨ་ཤུལ་གྱིས་ཁེངས་པ་མཐོང༌། དེ་མུར་ཁོང་གིས་ཞིབ་
ལྟ་བྱས་རྗེས་ཀྲང་ཨར་ཧྥན་ལ་སྨྲས་པར། ཨཱ་ལཱ་ཚད་བཙུགས། ཕྱི་ཚུལ་ལ་བལྟས་ན་
ན་གཞོན་དེ་སེམས་བཟང་ཅན་ཞིག་འདྲ་ཡང་གདིང་གཞི་ནི་གཏུམ་དྲག་ཅན་གྱི་ཇག་
པ་ཞིག་རེད་འདུག་ཅེས་བརྗོད།
ཀྲང་ཨར་ཧྥན་གྱིས་རྒྱལ་པོ་མི་དབང་ཆེན་པོས་ཇི་ལྟར་མཁྱེན་པ་ཡིན་ནམ།
རྒྱལ་པོས་ཁྱོད་ཀྱིས་ཁོ་པའི་ལུས་ཐོག་གི་རྨ་ཤུལ་རྣམས་མཐོང་མ་བྱུང་ངམ་ཞེས་
གསུངས།
ཧཱ་ལི་ཧྥ་ཧ་རུ་ནཱ་ལ་ཧྲེ་དྷ་དང་ཀྲང་ཨར་ཧྥན་གཉིས་ཤབ་ཤུབ་གླེང་མོལ་བྱེད་
སྐབས་ཧཱ་ལི་ཧྥ་རྫུན་མའི་འཁོར་གཡོག་ཚོས་ཡོལ་བ་གློད་པ་དང་ཁོ་ལ་གྱོན་གོས་
གསར་པ་བརྗེས་ནས་རིག་ཤེས་སླར་གསོ་བྱུང་སྟེ་སླར་ཡང་མུ་མཐུད་ཆང་རག་
བཏུངས། ཁོས་མགོ་བོ་བཏེགས་ནས་བལྟ་བའི་ཚེ། ཧཱ་ལི་ཧྥ་ཧ་རུ་ནཱ་ལ་ཧྲེ་དྷ་རྒྱལ་
བློན་གཉིས་མགོ་བོ་དུད་དེ་ཤབ་ཤུབ་གླེང་མོལ་བྱེད་པ་མཐོང་བ་ན། ཁོས་ན་གཞོན་
ཁྱོད་གཉིས་དོན་ཅི་ཞིག་གླེང་མོལ་བྱེད་པ་ཡིན་ནམ་ཞེས་དྲིས།
ཀྲང་ཨར་ཧྥན་ན་རེ། ཀྱེ། རྒྱལ་པོ་མི་དབང་ཆེན་པོ་མཁྱེན། བདག་གིས་ཁྱེད་
ལ་དྲང་པོར་ཞུས་ན། ཁོ་བོའི་ཟླ་གྲོགས་ཚོང་རིགས་འདི་ཡུལ་ཕྱོགས་མང་པོར་སོང་
ནས་རྒྱུན་དུ་རྒྱལ་བློན་མི་དྲག་དང་དཔོན་རིགས་ཆེ་དགུའི་གསོལ་སྟོན་མང་པོར་འགྲོ་
མྱོང་བ་རེད་ན། ཁོས་བརྗོད་ལུགས་ལ་དོ་ནུབ་ཀྱི་སྟོན་མོ་ལོངས་སྤྱོད་རྒྱས་སྤྲོས་ཆེ་བ་
འདི་ལྟ་བུ་ཁོ་པས་སྔར་ན་མཐོང་བའི་ཡུལ་དུ་མ་གྱུར་ལ། རྒྱལ་པོ་ཆེན་པོས་གསེར་
ཊམ་སྟོང་དུ་རི་བའི་ན་བཟའ་རྩ་ཆེ་འདི་འདྲ་ཚལ་བུར་གཏོང་བའི་ཕངས་མེད་ཆུད་
གཟོན་པའི་མཛད་ཚུལ་འདི་ཡང་ཡུལ་ཕྱོགས་གཞན་གྱི་རྒྱལ་པོ་སུ་ལའང་མེད་པ་ཞིག་
རེད་འདུག་ཟེར་ཞེས་བརྗོད།
ན་གཞོན་ཧཱ་ལི་ཧྥ་ན་རེ། ཁྱོད་རྣམས་གོ་བར་གྱིས་ཤིག རྒྱུ་དངུལ་དང་གྱོན་པ་
ཐམས་ཅད་བདག་གི་ཡིན། དི་ནི་ཁོ་བོས་སྦྱིན་པ་གཏོང་བའི་དོན་དུ་བྱེད་པ་ཡིན།
ཅི་ཕྱིར་ཞེ་ན། ཁོ་བོས་གོས་ཚལ་བུར་གཏོང་རིམ་བཞིན་ཚལ་བུར་བཏང་བའི་གོས་
ཚལ་དེ་དང་གསེར་ཊམ་བརྒྱ་ཕྲག་ལྔ་མཉམ་སྦྲགས་ཀྱིས་སྐུ་སྲུང་ཁྲོད་ཀྱི་སྐྱེ་བོ་གང་
རུང་ཞིག་ལ་སྦྱིན་པ་ཡིན་ཞེས་བརྗོད།
ཀྲང་ཨར་ཧྥན་ན་རེ། རྒྱལ་པོ་མི་དབང་ཆེན་པོའི་མཛད་ཚུལ་དེ་ཤིན་ཏུ་ལེགས་
སོ་ཞེས་བརྗོད་ནས་སྙན་པའི་བསྟོད་ཚིག་འདི་ལྟར་བཟླས།
གཏོང་ཕོད་ཅན་འདིའི་ཕྱག་ནི་གཏོང་ལ་ཡང་། །
ཉམས་ཐག་རྣམས་ལ་ཁྱེད་ཀྱིས་སྦྱིན་པ་བསྩལ། །
སྐལ་དམན་དག་ལ་ཟས་གོས་ཕོངས་པའི་ཚེ།
གཏོང་ཕོད་ཅན་དེས་སྦྱིན་པའི་ཆར་ཆེན་འབེབས།
ན་གཞོན་ཧཱ་ལི་ཧྥ་ནི་ཀྲང་ཨར་ཧྥན་གྱི་བསྟོད་ཚིག་ལ་ཤིན་ཏུ་མགུ་བས་ཁོ་ལ་
གོས་ཀྱི་ཚལ་བུ་ཞིག་དང་གསེར་ཊམ་སྟོང་ཕྲག་གཅིག་སྦྱིན། དེ་ནས་ཐམས་ཅད་མུ་
མཐུད་ཆང་རག་བཏུང་། སྐྱེ་བོ་ཚང་མ་སྤྲོ་བ་ཆེན་པོས་མྱོས་བྱེད་ཀྱི་བཏུང་བ་ལ་
སྤྱད་ནས་གཡེང་བའི་ཚེ་ན་ཧཱ་ལི་ཧྥ་ཧ་རུ་ནཱ་ལ་ཧྲེ་དྷས་སྲིད་བློན་ལ་སྨྲས་པར། ཁྱོད་
ཀྱིས་ཁོའི་ལུས་ཐོག་གི་རྨ་རྣམས་ཇི་ལྟར་བྱུང་ཚུལ་འདྲི་བར་གྱིས་ལ་ཁོས་ལན་ཇི་ལྟར་
འདེབས་ཞེས་བརྗོད།
ཀྲང་ཨར་ཧྥན་ན་རེ། རྒྱལ་པོ་ཆེན་པོ་ཐུགས་བྲེལ་མི་རུང་། གནས་སྐབས་ངང་
འཐེན་གྱིས་བཟོད་བསྲན་པར་མཛད་ན་ལེགས་ཞེས་བརྗོད། ཧཱ་ལི་ཧྥ་ན་རེ། དཀོན་
མཆོག་ཚད་བཙུགས། ཁྱོད་ཀྱིས་འདྲི་བར་མ་བྱས་ན་བདག་ནི་བརྟན་པར་མ་ཡིན།
ཡང་ན་གཞོན་ཧཱ་ལི་ཧྥས་ཁོང་གཉིས་པོ་ཤབ་ཤུབ་གླེང་མོལ་བྱེད་པ་མཐོང་ནས་
ཀྲང་ཨར་ཧྥན་ལ་སྨྲས་པར། ཁྱོད་གཉིས་ཤབ་ཤུབ་གླེང་མོལ་བྱེད་པ་དོན་ཅི་གླེང་བ་
ཡིན་ནམ། ཁྱོད་གཉིས་ལ་བསམ་དོན་གང་ཡོད་པ་བདག་ལ་སྦ་གསང་མེད་པ་དྲང་
པོར་ཤོད་ཅིག་ཅེས་བརྗོད།
ཀྲང་ཨར་ཧྥན་ན་རེ། ཀྱེ། རྒྱལ་པོ་མི་དབང་ཆེན་པོ་མཁྱེན། བདག་གི་ཟླ་
གྲོགས་ཀྱིས་ཁྱེད་ཀྱི་སྐུ་ལུས་ཐོག་གི་རྨ་ཤུལ་རྣམས་རིག་ནས་ཧང་སང་སྟེ་བདག་ལ་ཧཱ་
ལི་ཧྥའི་སྐུ་ལ་འཚེ་ཕོད་མཁན་སུ་ཡིན་ནམ་ཞེས་དྲིས་ནས་བྱ་བ་འདིའི་གནས་ལུགས་
རྒྱུ་མཚན་རྟོགས་འདོད་བྱེད་པ་རེད་ཅེས་བརྗོད།
ན་གཞོན་ཧཱ་ལི་ཧྥས་འཛུམ་ཙམ་བྱས་ཏེ་སྨྲས་པར། བདག་གི་ལོ་རྒྱུས་ནི་ངོ་
མཚར་ཤིན་ཏུ་ཆེ་གཤིས། ཡིག་ལམ་དུ་བཀོད་ན་ཕྱི་རབས་རྣམས་ལ་བསླབ་བྱ་ཡོང་
ངེས་ཡིན་ཞེས་བརྗོད་ནས་ཤུག་རིང་སྦྱིན་བཞིན་སྔོན་འགྲོའི་གཏམ་འདི་ལྟར་བརྗོད།
ཁོ་བོའི་ལོ་རྒྱུས་ངོ་མཚར་སྲིད་ན་དབེན། །
བརྩེ་དུང་ཚད་བཙུགས་བདག་གི་མདུན་ལམ་ནི།།
ལ་ཁའི་ཉི་མ་བཞིན་དུ་ནུབ་ལ་ཉེ། །
ཁོ་བོའི་ལོ་རྒྱུས་ཉན་འདོད་སྐྱེ་བོའི་ཚོགས། །
རྣ་བ་མ་གཡེངས་སིམ་པོར་བསྡད་ནས་ཉོན།།
བཅོས་མིན་ཉམས་མྱོང་མངོན་རྟོགས་ཚིག་གསུམ་ཤོད། །
དོ་ནུབ་ཁོ་བོའི་ཡིད་ཀྱི་འཆར་སྒོ་ལ། །
འདིར་འདུས་སྐྱེ་བོའི་ཁྲོད་དུ་མི་ཆེན་བཞུགས།
མཐོ་བ་རྒྱལ་པོ་མི་ཆེན་ཧ་ལི་ཧྥ། །
དེ་འོག་སྲིད་ཀྱི་བློན་ཆེན་ཀྲང་ཨར་ཧྥན། །
ལག་ཏུ་རལ་གྲི་ཐོགས་པའི་མཱ་ཧྲེ་ལུས།
རྒྱལ་པོའི་སྐུ་ཕྱྭ་བསྲུངས་ནས་ཕེབས་པ་ཤར།།
བདག་གི་བསམ་ཚོད་བྱུང་རྒྱལ་གཏམ་མ་ཡིན།།
སྔར་ནས་གང་བསམས་ཐམས་ཅད་འགྲུབ་ནས་བྱུང༌།།
ཡིད་དགའི་སྤྲོ་བ་ཕྱོགས་མཚམས་ཀུན་ནས་འདུས།།
ན་གཞོན་ཧཱ་ལི་ཧྥས་སྔོན་འགྲོའི་གཏམ་བརྗོད་ཟིན་པ་དང་དེ་མུར་སྨྲས་པར།
ཁྱོད་ཅག་རྣམས་ཉོན་ཅིག ཁོ་བོ་ནི་ཧཱ་ལི་ཧྥའི་མིང་འདོགས་ཙམ་ལས་ཧཱ་ལི་ཧྥ་ངོ་
མ་མིན། བདག་གི་མིང་ངོ་མར་མོ་ཧན་མུ་དྷ་ཨ་ལི་ཨི་པན་ཀྲོ་ཧཱ་ལི་ཟེར། ཕ་འདས་
པོ་ནི་ཕྱུག་བདག་ཆེན་པོ་ཞིག་རེད། ཁོང་འདས་གྲོང་སོང་རྗེས་ཤུལ་བཞག་ཏུ་གསེར་
དངུལ་མུ་ཏིག་དང༌། གཡུ་བྱུར་སོགས་རིན་པོ་ཆེའི་རིགས་དང་། ཁང་པ། ས་ཞིང་།
ཚོང་ཁང་། ཁྲུས་ཁང་། གཞིས་ཀ ཆུ་འཁོར། རྟ་དྲེལ་འཁོར་རིགས། བྲན་གཡོག་
སོགས་ལོངས་སྤྱོད་ཀྱི་མཁོ་དགུ་བགྲང་གིས་མི་ལང་བ་བཞག་ཡོད།
ཕ་འདས་རྗེས་བདག་གིས་ཕའི་ཤུལ་བསྐྱངས་ནས་ཁྱིམ་གྱི་འཛིན་སྐྱོང་བྱས་ཏེ་
ཚོང་གི་ལས་སུ་གཞོལ། ཉིན་ཞིག་ཁོ་བོ་དང་འཁོར་གཡོག་རྣམས་ཚོང་ཁང་ནང་ཚོང་
གི་འདུ་འགོད་ལ་བྲེལ་བའི་སྐབས་གཞོན་ནུ་མ་ཡིད་དུ་འོང་བ་ཞིག་དྲེའུར་བཅིབས་
ནས་བཅོ་ལྔའི་ཟླ་ལྟར་མཛེས་པའི་གཡོག་ན་ཆུང་བུ་མོ་གསུམ་གྱིས་བསྐོར་ཏེ་སླེབས་
བྱུང་བ་ན། ཚོང་ཁང་གི་སྒོ་རྩར་དྲེའུ་ལས་བབས་ཏེ་ཚོང་ཁང་ནང་ཞུགས་ནས་སྨྲས་
པར། ཁྱོད་མོ་ཧན་མུ་དྷ་ཀྲོ་ཧཱ་ལི་ཡིན་ནམ་ཞེས་དྲིས།
བདག་གིས་ཁོ་བོ་ནི་མོ་ཧན་མུ་དྷ་ཀྲོ་ཧཱ་ལི་ཡིན་ཞེས་བརྗོད།
གཞོན་ནུ་མ་དེས་ཁྱོད་ཀྱི་ཚོང་ཁང་དུ་ཁོ་མོར་འཚམ་པའི་དོ་ཤལ་ཚོང་རྒྱུ་ཨེ་
ཡོད་ཅེས་དྲིས། བདག་གིས་སྲས་མོ་མཁྱེན། ཁོ་བོའི་ཚོང་ཁང་གི་དོ་ཤལ་ཡོད་ཚད་
ཁྱེད་ལ་སྤྱན་ཞུ་ཕུལ་ནས་ཁྱེད་ཀྱིས་འདེམས་པར་མཛོད། ཁྱེད་ཀྱི་ཐུགས་བློར་བབས་
པ་ཡོད་ན་ཁོ་བོའི་བསོད་ནམས་ཡིན། གལ་ཏེ་ཁྱེད་ཀྱི་ཐུགས་ལ་མ་བབས་ན་སྐལ་
དམན་བདག་ལ་བསོད་ནམས་མེད་པའི་རྟགས་རེད། ཅེས་བརྗོད་ནས་ཚོང་ཁང་
ནང་དོ་ཤལ་བརྒྱ་ཕྲག་གཅིག་ཡོད་པ་དེ་དག་ཐམས་ཅད་གཞོན་ནུ་མ་དེ་ལ་བསྟན།
འོན་ཀྱང་མོའི་བློ་ལ་བབས་པ་གཅིག་ཀྱང་མ་བྱུང་བས། མོས་དོ་ཤལ་འདི་དག་གི་
ཁྲོད་དུ་བདག་ལ་ལོ་བ་གཅིག་ཀྱང་མེད་ན་ཁོ་མོར་དོ་ཤལ་འདི་རིགས་ལས་བཟང་བ་
ཞིག་དགོས་པ་ཡིན་ཞེས་བརྗོད། དོ་ཤལ་འདི་རྣམས་ཕུད་བདག་ལ་ད་དུང་རྩ་ཆེའི་
མུ་ཏིག་གི་དོ་ཤལ་ཤིན་ཏུ་བཟང་བ་ཞིག་ཡོད་པ་དེ་ནི་ཁོ་བོའི་ཕ་དམ་པས་གསེར་
ཊམ་འབུམ་ཕྲག་གཅིག་སྤྲད་དེ་ཉོས་པའི་གཅེས་ནོར་ཞིག་རེད། དོ་ཤལ་དེ་ལྟ་བུ་
རྒྱལ་བློན་འབྱོར་ལྡན་རིགས་ལ་ཡང་མེད་པའི་སྲིད་ན་དཀོན་པའི་དངོས་པོ་རྩ་ཆེན་
ཞིག་ཡིན་གཤིས། བདག་གིས་གཞོན་ནུ་མ་དེ་ལ་སྲས་མོ་མཁྱེན། བདག་ལ་རྒྱལ་བློན་
འབྱོར་ལྡན་རྣམས་ལ་ཡང་མེད་པའི་རྒྱུ་སྤུས་བཟང་བའི་མུ་ཏིག་གི་དོ་ཤལ་ཤིན་ཏུ་རྩ་
ཆེ་བ་ཞིག་ཡོད་ཅེས་བརྗོད་པ་ན། གཞོན་ནུ་མ་དེས་དེ་ལྟར་ལགས་ན། ཁྱེད་ཀྱིས་དོ་
ཤལ་དེ་ཁོ་མོར་བསྟན་པར་ཞུ་ཞེས་བརྗོད།
བདག་གིས་རྒྱུ་སྤུས་བཟང་བའི་མུ་ཏིག་གི་དོ་ཤལ་དེ་བླངས་ནས་མོ་ལ་བསྟན་
པ་ན། གཞོན་ནུ་མ་དེ་ཡིད་དབང་རབ་ཏུ་ཕྲོགས་ནས་བདག་གིས་རིང་མོ་ཉིད་ནས་
དོ་ཤལ་འདི་འདྲ་བ་ཞིག་འདོད་པ་ཡིན། འདི་ལ་རིན་གོང་ཇི་ཙམ་ཡིན་ཞེས་དྲིས།
བདག་གིས་དོ་ཤལ་འདི་བདག་གི་ཕ་དམ་པས་གསེར་ཊམ་འབུམ་ཕྲག་གཅིག་
སྤྲད་དེ་ཉོས་པ་རེད་ཅེས་བརྗོད།
གཞོན་ནུ་མ་དེས་ཁྱེད་ལ་ཁེ་བཟང་གསེར་ཊམ་སྟོང་ཕྲག་ལྔ་སྤྲོད་ཅེས་བརྗོད།
བདག་གིས་སྲས་མོ་མཁྱེན་ནོ།། །ཁོ་བོས་ཞུ་སྤོབས་མ་མཆིས་ན་རིན་གོང་ཇི་
གནང་ཁྱེད་ཀྱིས་གཟིགས་ཞེས་བརྗོད།
གཞོན་ནུ་མས། དོན་མཐུན་ཁེ་སྤོགས་དགོས་པ་ཀུན་ལ་སྲིད་ཅིང་། ཁོ་མོ་ཡང་
མུ་ཏིག་གི་དོ་ཤལ་ལག་ཏུ་ཐོབ་པས། ཁྱེད་ལ་ཐུགས་རྗེ་ཆེ་ཞུ་ཞེས་བརྗོད།
ཚོང་འགྲིག་པ་དང་གཞོན་ནུ་མ་དེས་ཡར་ལངས་ནས་རྟབ་རྟབ་པོར་ཚོང་ཁང་
སྒོ་ཐོན་ཏེ་དྲིའུར་བཅིབས། འགྲོ་ཁར་དེ་རིང་སྐུ་ཞབས་ཁྱེད་དང་མཇལ་བ་སྐལ་བ་
བཟང༌། ཁྱེད་ང་དང་མཉམ་དུ་ཁོ་མོའི་ཁྱིམ་དུ་དོ་ཤལ་གྱི་རིན་པ་ལེན་དུ་ཕེབས་ཤོག་
ཅེས་བརྗོད།
བདག་གིས་ཚོང་ཁང་སྒོ་བརྒྱབ་སྟེ་གཞོན་ནུ་མ་དེ་དང་མཉམ་དུ་སོང་ནས་
མཁར་ཁྱིམ་ཆེན་པོ་ཞིག་གི་མདུན་དུ་སླེབས། དེ་ནི་བལྟས་པ་ཙམ་གྱིས་མི་དྲག་འབྱོར་
ལྡན་པའི་ཁྱིམ་ཚང་ཞིག་ཡིན་པ་སྟེ། ཁང་པའི་བཀོད་པ་མཛེས་ཤིང་རྒྱས་སྤྲོས་ཆེ་བ།
སྒོ་ཉིས་བསྒྲིགས་ཀྱི་རྒྱལ་སྒོ་ཆེན་པོ་བཟོ་སྤུས་དག་ལ་བརྐོས་དཀྲོལ་གྱིས་མཛེས་པའི་
ཐོག་གསེར་དངུལ་གྱི་ཤན་དང་རིན་པོ་ཆེའི་ཕྲ་ཚོམ་གྱིས་ཕྱུག་པ་ཤིན་ཏུ་རྒྱས་སྤྲོས་
ཆེ་བ་ཞིག་ཏུ་མཆིས། གཞོན་ནུ་མ་དེས་དྲེའུ་ལས་བབས་ཏེ་བདག་ལ་ཁྱོད་འདི་གར་
བསྒུགས་སྡོད་གྱིས་ལ་ཁོ་མོ་དངུལ་ལེན་པར་འགྲོ་ཞེས་བརྗོད་ནས་རྒྱལ་སྒོ་ཞུགས་
ཏེ་སོང་། བདག་ནི་གཞོན་ནུ་མའི་ངག་བཀོད་ལྟར་ཡུད་ཙམ་བསྒུགས་ནས་བསྡད་
པ་ན། འབངས་མོ་ཞིག་ཡོང་ནས་ཁྱེད་སྒོ་འགྲམ་དུ་སྡོད་པ་མིག་ལམ་དུ་མི་མཛེས་
པས། སྐུ་ཞབས་ཁྱེད་སྒོ་རའི་ནང་བསྒུགས་ན་ལེགས་ཚུལ་བརྗོད་པ་ལྟར་ཁོ་བོས་ཀྱང་
སྒོ་རའི་ནང་སོང་སྟེ་རྐུབ་སྟེགས་ཤིག་གི་ཐོག་ཏུ་བསྡད་ནས་ཡུད་ཙམ་བསྒུགས་་པའི་
ཚེ་ཡང་འབངས་མོ་ཞིག་ཡོང་ནས་སྨྲས་པར། ང་ཅག་གི་སྲས་མོས་སྐུ་ཞབས་ཁྱེད་
ཚོམས་ཆེན་མདུན་དུ་ཕེབས་པར་ཞུ་ཞེས་གསུང་གི་འདུག་ཅེས་བརྗོད་བྱུང་བས། ཁོ་
བོས་ཀྱང་ཚོམ་ཆེན་མདུན་དུ་སོང་ནས་དེ་གར་སྡོད་པའི་ཚེ་ཚོམས་ཆེན་གྱི་དབུས་སུ་
དར་སང་གི་བཀབ་པའི་གསེར་གྱི་ཁྲིའུ་ཤིང་ཞིག་ཡོད་པ་རིག ཡུད་ཙམ་སོང་བ་དང་
དར་སང་དེ་དལ་བུ་དལ་བུར་འདྲིལ་སོང་བ་ན། དོ་ཤལ་ཉོ་མཁན་ཡིད་འོང་གཞོན་
ནུ་མ་དེ་གསེར་གྱི་ཁྲིའུ་ཤིང་དེའི་ཐོག་ཏུ་ཐོན་ཞིང་། མོའི་མགྲིན་པར་རྩ་ཆེའི་མུ་ཏིག་
གི་དོ་ཤལ་དེ་བཏགས་འདུག་པ་དེ་ནི་མོའི་ཤེལ་ལྟར་དྭངས་བའི་དཀྱུས་རིང་འདྲེན་
བྱེད་ཟུང་དང་བསྒྲིགས་པའི་ཚེ་ན་མོ་ནི་སྤྲིན་བྲལ་ཟླ་བ་བཞིན་ཏུ་མཛེས་ཤིང་ལྟ་ན་
སྡུག་པ་ཞིག་མཆིས། མོས་བདག་མཐོང་བ་དང་ཡར་ལངས་ནས་དལ་གྱིས་ཁོ་བོའི་
འགྲམ་དུ་ཡོང་ནས་སྨྲས་པར། ཁོ་མོ་ནི་གྲོང་ཁྱེར་སྦག་ཏཱའི་ནང་མིང་མེད་ཀྱི་སྐྱེ་བོ་
ཕལ་པ་ཞིག་མ་ཡིན་པས། ཁྱོད་ཀྱིས་བདག་ངོ་ཤེས་སྲིད་ཅེས་བརྗོད།
དཀོན་མཆོག་ཚད་བཙུགས་བདག་གིས་སྲས་མོ་ཁྱེད་ཞལ་ཚོར་མ་སོང་ཞེས་བརྗོད།
གཞོན་ནུ་མ་དེས་བདག་གི་མིང་ལ་དྷུ་ནི་ཡཱ་ཟེར་ཞིང་། ཡཱ་ཧུ་ཡོ་ཨི་པན་ཧཱ་ལི་
ཏཱའི་བུ་མོ་ཡིན། གཅེན་པོ་ཀྲང་ཨར་ཧྥན་ནི་ཧཱ་ལི་ཧྥའི་སྲིད་བློན་རེད་ཅེས་བརྗོད།
ཁོ་བོས་སྲས་མོ་མཁྱེན། བདག་ཁྱེད་ཀྱི་གཟིམ་ཤག་ཏུ་ཡོང་བ་འདི་ལུགས་དང་
འགལ་ལམ། ཁོ་བོ་ནི་ཁྱེད་ཀྱིས་བོས་ནས་འདིར་ཡོང་བ་ཡིན་ནོ་ཞེས་བརྗོད།
གཞོན་ནུ་མ་དེས་སྐྱོན་ཅི་མེད། ཁྱོད་སྐྲག་དགོས་དོན་མེད། ཨཱ་ལཱའི་དགོངས་པ་
བཞིན་ཁོ་མོས་ཁྱོད་བློ་ཡིད་ཚིམ་ཐུབ་པ་ཞིག་མ་བྱས་ན་འགྲིག་ཐབས་མེད། བདག་
གི་མི་ཚེའི་དོན་ཆེན་དེ་ཁོ་མོ་རང་གིས་ཐག་གཅོད་པ་ཡིན། ཁྲིམས་དཔོན་འདི་ནི་
བདག་གིས་མངགས་བཅོལ་བྱས་པའི་ངོ་ཚབ་ཡིན། བདག་གིས་ཁྱེད་ཁོ་མོའི་མག་
པར་ལེན་འདོད་པ་ཡིན། ཞེས་བརྗོད་མཚམས་གཞོན་ནུ་མ་དེས་ཁྲིམས་དཔོན་དང་
གཉེན་དཔང་ལ་སྨྲས་པར། མོ་ཧན་མུ་དྷ་ཨ་ལི་ཨི་པན་ཀྲོ་ཧཱ་ལིས་བདག་ལ་དོ་ཤལ་
འདི་ནུ་རིན་དུ་སྤྲད་ནས་ཁོ་མོ་དང་གཉེན་སྒྲིག་བྱེད་རྒྱུའི་འདུན་པ་བྱས་པ་བཞིན་ཁོ་
མོས་ཀྱང་དང་དུ་བླངས་ནས་ངེད་གཉིས་ཚེ་གང་གི་གཏན་གྲོགས་བྱེད་རྒྱུའི་བློ་ཐག་
བཅད་ཟིན་ན། ཁྱེད་གཉིས་ནས་ངེད་གཉིས་ཀྱི་གཉེན་སྒྲིག་གི་སྒོ་གཏོད་དགོས་ཞེས་
བརྗོད། དེ་ནས་ངེད་གཉིས་གཉིས་མོས་ཀྱི་ཐོག་ཁྲིམས་དཔོན་དང་གཉེན་དཔང་
གཉིས་པོས་གཉེན་ཡིག་བྲིས་ནས་གཉེན་སྒྲིག་བྱེད་གཏན་འཁེལ་བ་དང་། དེ་མུར་
བཀྲ་ཤིས་རོལ་དབྱངས་ཀྱིས་སྔུན་བསུས་ཏེ་གཉེན་སྟོན་རྒྱ་ཆེ་བཤམས་ཐོག་རྐང་བྲོ་གླུ་
གཞས་ཀྱི་སྒྲ་དབྱངས་ཁྲོད་དུ་གཉེན་སྒྲིག་གི་དགའ་སྟོན་རྫོགས་པར་བྱས།
གཉེན་སྒྲིག་ཟིན་རྗེས་ཁོ་བོས་ཁྱིམ་ཚང་དང་ཚོང་གི་ལས་སྒོ་རྣམས་ཅམ་བཞག་
གིས་དྷུ་ནི་ཡཱ་དང་མཉམ་དུ་དགའ་སྐྱིད་རྩེ་དགའ་གསར་པའི་དགའ་སྟོན་ལ་རོལ་
ཞིང་། ང་ཅག་བཟའ་ཚོ་གཉིས་བརྩེ་བ་ཟབ་ལ་ཕན་ཚུན་གུས་ཞེན་ཆེ་བས་བདེ་ཞིང་
སྐྱིད་པའི་དཔལ་ལ་རོལ། ཉིན་ཞིག་དྷུ་ནི་ཡཱས་ཁོ་བོར་བདག་གི་མིག་འབྲས་ལྟ་བུའི་
ཀྲོ་ཧཱ་ལི། དེ་རིང་ཁོ་མོ་ཁྲུས་ཁང་དུ་ཁྲུས་ལ་འགྲོ་དགོས་པ་ཡིན་ན། ཁྱེད་ཉལ་ཁྲིའི་
ཐོག་སྐྱིད་པོའི་གཉིད་དུ་ཡུར་ནས་སྡོད། བདག་མ་སླེབས་བར་དུ་ཁྱེད་ཉལ་ཁྲིའི་ཐོག་
ནས་ལངས་མི་རུང་ཞེས་ནན་བསྟུད་ཀྱིས་བརྗོད་བྱུང་བ་ན། བདག་གིས་ཀྱང་ཁྱེད་ཀྱི་
བཀའ་བཞིན་ཞུའོ་ཞེས་ཁས་ལེན་གཙང་མ་བྱས།
མོས་གཡོག་མོ་ཁྲིད་དེ་འགྲོ་ཁར་སླར་ཡང་བདག་ལ་ཉལ་ཁྲིའི་ཐོག་ནས་ལངས་
མི་རུང་བའི་མངག་ཆ་ནན་ཏན་བྱས་རྗེས་ཁྲུས་ལ་སོང་། དེ་ནས་རིང་པོར་མ་སོང་་་
བར་ཁོང་གཉིས་པོ་སྲང་མདོར་སླེབས་མཚམས་སུ་བདག་གི་ཁྱིམ་སྒོ་ཕྱེ་ནས་རྒན་མོ་
ཞིག་སླེབས་བྱུང་བ་དེས་བདག་ལ་སྨྲས་པར། བདག་གི་སྦྱིན་བདག་ཀྲོ་ཧཱ་ལི། བཙུན་
མོ་ཙུ་པི་ཡུ་ཏཱས་ཁྱེད་གླུ་དབྱངས་ལ་མཁས་ཤིང་། སྤྲོ་སྣང་དོད་ལ་གུས་ཞབས་ལྡན་པ་
ཞིག་ཡིན་པ་མཁྱེན་ནས་ཁོ་མོ་ནི་ཁྱེད་ཁོང་གི་གཟིམ་ཆུང་དུ་འཕྲོས་མོལ་གནང་བར་
ཕེབས་དགོས་པའི་བརྡ་སྐྱེལ་བར་བཏང་བྱུང་ཞེས་བརྗོད།
ཁོ་བོས་དཀོན་མཆོག་དཔང་བཙུགས། དྷུ་ནི་ཡཱ་མ་སླེབས་བར་བདག་ནི་འགུལ་
བའི་རང་དབང་བྲལ་ཞེས་བརྗོད།
རྒན་མོས་སྦྱིན་བདག་མཁྱེན་བཙུན་མོ་ཙུ་པི་ཡུ་ཏཱ་ཐུགས་ཁྲོས་ན་མི་ལེགས་པས་
ཁྱེད་ཕེབས་ཙམ་མཛད་ནས་མགྱོགས་པོ་ཕྱིར་ལོག་གནང་ན་འགྲིག་ཅེས་བརྗོད།
ཁོ་བོ་ནི་རྒན་མོའི་ཨུ་ཚུགས་མ་བརྟན་པར་མོ་དང་མཉམ་དུ་བཙུན་མོའི་གཟིམ་
ཆུང་དུ་བསྐྱོད། བཙུན་མོས་བདག་གཟིགས་འཕྲལ་བདག་གིས་མིག་འབྲས་འདྲ་བ་
ཁྱོད་དྷུ་ནི་ཡཱའི་ཟླ་བོ་ཡིན་ནམ་ཞེས་དྲིས།
ཁོ་བོས་བདག་ནི་དྷུ་ནི་ཡཱའི་ཟླ་བོ་ཡིན་ཞེས་བརྗོད།
བཙུན་མོས་མི་རྣམས་ཀྱིས་ཁྱོད་ནི་རང་བཞིན་བཟང་ཞིང་མཛེས་སྡུག་ལྡན་ལ་
ཡ་རབས་གུས་ཞབས་ལྡན་པ་ཞིག་ཡོད་ཚུལ་བརྗོད་པ་དོན་ལ་གནས། དྲང་པོར་
བརྗོད་ན་ཁྱོད་ནི་མི་རྣམས་ཀྱི་གླེང་གཏམ་ལས་ཀྱང་ལྷག་པ་ཞིག་འདུག ད་ནི་ཁྱོད་
ཀྱིས་བདག་ལ་གླུ་ཞིག་ཐོང་དང་ཞེས་གསུངས།
ཁོ་བོས་བཙུན་མོའི་བཀའ་བཞིན་ཞུའོ་ཞེས་བརྗོད་ནས་ཕང་འགྲོ་བླངས་ཏེ་གླུ་
འདི་ལྟར་བླངས།
བརྩེ་གྲོགས་སེམས་ནི་བརྩེ་དུང་ངལ་བས་གདུངས།།
དེ་ཡི་ལུས་ནི་ནད་ཀྱི་འབྱུང་པོས་གཙེས། །
གླུ་བླངས་ཟིན་པ་དང་བཙུན་མོས་བདག་ལ་སྨྲས་པར། ཁྱེད་ཀྱི་བཟང་སེམས་
དང་། ཡ་རབས་སྤྱོད་བཟང་། མགྲིན་གླུ་བཅས་ནི་དོ་ཟླ་བྲལ་བ་ཞིག་འདུག་ན། ཨཱ་
ལཱའི་ཐུགས་རྗེས་གཟིགས་ནས་ཁྱོད་ལུས་བདེ་སེམས་སྐྱིད་ཡོང་བ་ཤོག ད་ནི་ཁྱོད་མྱུར་
བར་ལོག་སོང་། དྷུ་ནི་ཡཱ་ཁྱིམ་དུ་ལོག་དུས་ཁྱོད་མེད་ན་མོ་སྤྲོ་ལངས་བ་ཡིན་ཞེས་བརྗོད།
དེ་ནས་བདག་གིས་པུས་མོ་ས་ལ་བཙུགས་ཏེ་ས་ཐོག་ཏུ་འོ་སྦྱོར་བའི་གུས་ཕྱག་
ཕུལ་རྗེས་ཁྱིམ་དུ་ལོག་ནས་ཉལ་ཁྲིའི་ཐོག་ཉལ་རྩིས་བྱེད་པ་ན། བདག་གི་ཆུང་མ་
ཁྲུས་ནས་ལོག་སྟེ་ཉལ་ཁྲིའི་ཐོག་ཉལ་ནས་བསྡད་ཡོད་པས། མོས་བདག་ལ་སྡང་
མིག་བགྲད་བཞིན་དུ་རྐང་པ་གཉིས་ཀས་རྡོག་ལྕག་བརྒྱབ་སྟེ་བདག་ས་ཐོག་ཏུ་འགྱེལ།
མོས་མི་ངན་གཡོ་ཁྲམ་ཅན་ཁྱོད་ཀྱིས་ཁོ་མོར་ཕྱིར་མི་འགྲོ་བའི་ཁས་ལེན་བྱས་ཡོད་
ཀྱང་ཁྱོད་ཀྱིས་དམ་བཅའ་རྒྱབ་བསྐྱུར་གྱིས་ལྐོག་ཏུ་བཙུན་མོ་ཙུ་པི་ཡུ་ཏཱའི་སར་སོང་
བ་འོས་སུ་མ་མཆིས། དཀོན་མཆོག་དཔང་བཙུགས། སྔོ་ལོའི་རྒྱལ་མཚན་འཕྱར་
དོགས་ཀྱིས་མ་གཏོགས་བདག་གིས་མོའི་གཟིམ་ཆུང་རྨེག་མེད་གཏོང་རྒྱུར་ཐེ་ཚོམ་
མེད་ཅེས་བརྗོད་མུར་ཟལ་བུག་ཅེས་པའི་གཡོག་དེ་བོས་ནས་མི་ངན་གཡོ་ཁྲམ་ཅན་
དེ་ངང་ཅག་ལ་དགོས་པ་མ་མཆིས་པས་ཁྱོད་ཀྱིས་ཁོ་དགུམ་པར་གྱིས་ཤིག་ཅེས་བརྗོད།
འཁོར་གཡོག་དེས་མོའི་ངག་བཀོད་བཞིན་རང་གི་ལུས་གོས་ནས་རས་ཚལ་བུ་
ཞིག་དབྲལ་བ་དེས་བདག་གི་མིག་གཉིས་བཀབ་རྗེས་རལ་གྲི་འཕྱར་ནས་ཁོ་བོའི་ལུས་
ལ་བརྡེག་པར་གཟས་པ་ན། ཁྱིམ་ནང་གི་འཁོར་གཡོག་ཕོ་མོ་རྒན་གཞོན་ཐམས་ཅད་
སྡེབ་འུར་གྱིས་དྷུ་ནི་ཡཱར་སྲས་མོ་མཁྱེན། ཁོང་གིས་ཁྱེད་ཀྱི་ཐུགས་གཤིས་མ་རྟོགས་པ་
འདི་ནི་ཉེས་པ་ཆེ་བ་མ་ཡིན་ན་གསོད་དགོས་པའི་ཉེས་པ་ནི་མེད་པས་བཀའ་ཡངས་
ཡོད་པ་ཞུ་ཞེས་ཞུ་བ་འཐེན།
ཆུང་མས་དཀོན་མཆོག་ཚད་བཙུགས་ཁོ་པའི་ལུས་ཐོག་ཏུ་ཙ་ར་བཅད་ནས་
དྲན་ཤེས་ཀྱི་རྟགས་རྗེས་ཤིག་ཅི་ནས་ཀྱང་འཇོག་དགོས་པ་ཡིན་ཞེས་བརྗོད་ནས་
འཁོར་གཡོག་ལ་བདག་བརྡུང་བར་བཅུག
འཁོར་གཡོག་རྣམས་ཀྱིས་ཆུང་མའི་བཀོད་པ་ལྟར་བདག་ལ་ལྕག་ཚན་དྲག་པོ་
བརྒྱབ་ནས་ལུས་པོ་ཐམས་ཅད་བརྡུངས་པའི་རྨ་ཡིས་ཁེངས། ཁྱེད་ཚོས་མཐོང་བའི་
བདག་གི་ལུས་ཐོག་གི་རྨ་རྗེས་རྣམས་ནི་དེ་ཉིན་བརྡུངས་པ་ལས་བྱུང་བ་ཡིན།
རྗེས་མོས་འཁོར་གཡོག་རྣམས་ལ་བཀའ་བཏང་ནས་བདག་ཁྱིམ་གྱི་སྒོ་ཕྱིར་བསྐྱུར།
བདག་ནི་ཟུག་རྔུ་དྲག་པོས་མནར་ཡང་ཨ་འཐས་ཀྱིས་ཡར་ལངས་ཏེ་གོམ་ཚུགས་མི་
ཐུབ་ཀྱང་ཁྱ་རེ་ཁྱོ་རེའི་ངང་རང་ཁྱིམ་དུ་ལོག་སྟེ་སྨན་པ་བསྟེན། དུས་ཡུན་རིང་པོ་
སྨན་བཅོས་བྱས་རྗེས་རྨ་རྣམས་དྲག་སྐྱེད་བྱུང་ནས་ལུས་སྟོབས་གསོས་མཚམས་ཁྲུས་
ཁང་དུ་ཁྲུས་ལ་སོང་སྟེ་རང་ལུས་ལ་བྱི་དོར་གཙང་སྦྲ་ལེགས་པར་བྱས་རྗེས་ཚོང་ཁང་
དུ་ལོག་ནས་དངོས་ཟོག་ཡོད་དོ་ཅོག་བཙོངས་ཏེ་འཁོར་གཡོག་མི་གྲངས་བརྒྱ་ཕྲག་
བཞི་ཉོས་པ་དང༌། གསེར་ཊམ་སྟོང་ཕྲག་ལྔ་སྤྲད་དེ་མཚར་གྲུ་ཞིག་ཀྱང་ཉོས། དུས་
དེ་ནས་བཟུང་རང་གིས་རང་ལ་ཧཱ་ལི་ཧྥའི་མིང་བཏགས་ཏེ་རྒྱལ་པོའི་ཕོ་བྲང་ནང་གི་
སྲོལ་ལུགས་ལྟར་སྲིད་བློན་ཞིག་ཀྱང་བསྐོས་ཐོག ཟླ་རེ་བཞིན་གླ་ཕོགས་སྤྲད་ནས་
ཉིན་ལྟར་མཚན་མོ་འཁོར་གཡོག་བརྒྱ་ཕྲག་གཉིས་རེ་མོས་ཀྱིས་ཁྲིད་དེ་ཁོ་བོ་དང་
མཉམ་དུ་མཚར་གྲུར་བསྡད་ནས་གཙང་པོ་དྷིག་ལི་སིའི་ཐོག་ཏུ་སྤྲོ་འཆམ་ལ་བསྐྱོད།
བདག་གིས་མཚན་མོ་གཙང་པོའི་ཐོག་གྲུ་གཟིངས་འགྲོ་སྐྱོད་མི་ཆོག་པ་དང༌། གལ་
ཏེ་འགྲོ་སྐྱོད་བྱེད་མི་བྱུང་ཚེ་སྲོག་ཁྲིམས་གཅོད་རྒྱུའི་བཀའ་བཏང་། དེ་ལྟར་བྱས་ནས་
ད་བར་དུས་ཡུན་ལོ་ཧྲིལ་པོ་གཅིག་ཙམ་སོང་རིང་ཐམས་ཅད་ལམ་དུ་ལྷོངས་བ་ལས་
འགོག་རྐྱེན་དང་ལབ་གླེང་སྣེ་གཅིག་ཀྱང་འཕྲད་པ་མ་བྱུང་ཞེས་བརྗོད།
ཀྲོ་ཧཱ་ལིས་རང་གི་ལོ་རྒྱུས་བརྗོད་ཟིན་པ་ན་ཡིད་སྐྱོའི་མཆི་མ་ཤོར། ཁོའི་ལོ།
རྒྱུས་དང་ཁོ་ལ་ཆགས་སྒོ་བྱུང་ཚུལ་རྣམས་གསན་རྗེས་ཧཱ་ལི་ཧྥ་ཧ་རུ་ནཱ་ལ་ཧྲེ་དྷས་ན་
གཞོན་དེའི་སྤྱོད་ལམ་དང་བརྩེ་དུང་གིས་བཟོས་པའི་ཡིད་སྐྱོ་བའི་གནས་ཚུལ་མཁྱེན་
རྟོགས་བྱུང་ནས་དབང་མེད་དུ་ཐུགས་ལ་སྙིང་རྗེ་ཚད་མེད་འཁྲུངས་པ་དང་ཕྱོགས་
མཚུངས་ཡ་མཚན་དང་སོམ་ཉིའི་དྲ་བར་ཆུད་པས། དབུགས་རིང་ཕྱུང་ནས་དཀོན་
མཆོག་མཁྱེན་ནོ་བྱ་བ་ཐམས་ཅད་རྒྱུ་འབྲས་ཀྱི་རྣམ་བཞག་ལས་བྲལ་ཐབས་མེད་པར་
དགོངས་ནས། ན་གཞོན་དེ་སྡུག་བསྔལ་ལས་སྐྱོབ་རྒྱུ་དང་གནས་སྤར་བྱེད་རྒྱུའི་དགོངས་
པ་ཤར་བས། ཡར་བཞེངས་ཏེ་ན་གཞོན་དེ་དང་ཞལ་གྱེས་ཀྱིས་ཕོ་བྲང་དུ་བྱོན།
ཧཱ་ལི་ཧྥ་དང་། སྲིད་བློན་ཀྲང་ཨར་ཧྥན། ཤན་པ་མཱ་ཧྲེ་ལུན་རྒྱལ་བློན་གསུམ་
ཕོ་བྲང་དུ་ཕེབས་རྗེས་ཚོང་རིགས་ཀྱི་ཆས་གོས་རྣམས་ཕུད་དེ་དཔོན་ཆས་བརྗེས་
མཚམས་ཐོ་རེངས་ནམ་གསལ་མཚམས་ལ་ཐུག་པས། ཧཱ་ལི་ཧྥས་སྲིད་བློན་ཀྲང་ཨར་
ཧྥན་ལ་ཁྱོད་སོང་ནས་མདང་ནུབ་ཀྱི་ན་གཞོན་དེ་འདིར་ཁྲིད་ཤོག་ཅེས་གསུངས།
སྲིད་བློན་ཀྲང་ཨར་ཧྥན་གྱིས་རྒྱལ་པོའི་བཀའ་བཞིན་ཞུའོ། །ཞེས་བརྗོད་ནས་
རྟབ་རྟབ་པོར་ན་གཞོན་དེའི་ཁྱིམ་དུ་སོང་ནས་ཁོ་ལ་འཚམས་ཞུ་བྱས་རྗེས་ཧཱ་ལི་ཧྥ་
ཧ་རུ་ནཱ་ལ་ཧྲེ་དྷས་ཁྱེད་དང་འཕྲོས་མོལ་བྱེད་དགོས་ལུགས་གསུངས་པས། ཁྱེད་ང་
དང་མཉམ་དུ་ཁོང་མཇལ་བར་ཕེབས་དགོས་ཞེས་བརྗོད།
ཀྲོ་ཧཱ་ལི་སྲིད་བློན་མཉམ་དུ་རྒྱལ་པོའི་སྐུ་མདུན་དུ་སླེབས་པ་ན། ཁོས་པུས་མོ་
ས་ལ་བཙུགས་ཏེ་རྒྱལ་པོ་ཆེན་པོ་སྐུ་ཚེ་ཁྲི་ཕྲག་བརྟན་པ་དང་། སྐུ་བསོད་དབང་རླུང་
དར་ཞིང་མཛད་འཕྲིན་གོང་ནས་གོང་དུ་འཕེལ་བའི་སྨོན་ལམ་བཏབ་རྗེས་བསྔགས་
བརྗོད་ཀྱི་སྙན་ཚིག་འདི་ལྟར་བཟླས།
ཁྱེད་ཀྱི་བྲང་ས་ཀུན་གྱི་དད་པའི་གནས། །
གནས་མཆོག་མ་ཁའི་ཡུལ་གྱི་གདན་ས་འདྲ། །
སྒོ་ཐོད་ཤ་བ་གནའ་མིའི་ཕྱག་རྗེས་ཡིན། །
སྐྱེ་བོ་ཀུན་གྱིས་གནས་མཆོག་འདི་ཉིད་ནི།།
སྐྱེས་མཆོག་ཡཱ་པུ་རཱ་ཧས་བཏབ་ཅེས་ཟེར། །
ཁྱེད་ནི་སྐྱེས་མཆོག་དམ་པ་དེ་ཉིད་ཡིན། །
ཀྲོ་ཧཱ་ལིའི་བསྟོད་ཚིག་གསན་པ་དང་ཧཱ་ལི་ཧྥའི་བཞིན་ནས་འཛུམ་མདངས་
ཕྱུང་ཞིང༌། བརྩེ་བའི་རྣམ་འགྱུར་དང་བཅས་ཏེ་ཀྲོ་ཧཱ་ལི་རང་གི་མདུན་དུ་འཁོད་དུ་
བཅུག་ནས་སྨྲས་པར། མདང་ནུབ་བྱུང་བའི་བྱ་བ་དེ་ཡ་མཚན་ཤིན་ཏུ་ཆེ་བས། ཁྱོད་
ཀྱིས་བདག་ལ་ཞིབ་པར་ཤོད་ཅིག་གསུངས།
ཀྲོ་ཧཱ་ལིས་ཀྱེ། རྒྱལ་པོ་མི་དབང་ཆེན་པོ་མཁྱེན། ཁོ་བོ་ནི་འཇིགས་སྣང་གིས་ཞུ་
ནུས་བྲལ་གཤིས། བདག་ལ་བཀའ་ཉེས་མི་ཕོག་པའི་ཞལ་བཞེས་ཡོད་པ་ཞུ་ཞེས་བརྗོད།
ཧཱ་ལི་ཧྥས་བདག་གིས་ཁྱོད་ལ་ཉེས་པ་མེད་པའི་ཁས་ལེན་བྱེད། ཁྱོད་ཀྱིས་
འཛེམས་ཟོན་མེད་པར་ལྷུག་པོར་ཤོད་ཅིག་གསུངས།
དེ་ནས་ཀྲོ་ཧཱ་ལི་བློ་ལྷོད་ལ་བབས་ནས་རང་གི་མྱོང་བ་དང་བར་ཆད་ཇི་བྱུང་
གི་ལོ་རྒྱུས་ཐལ་ལུས་མེད་པ་ཞིབ་པར་གླེང་བ་ན། ཧཱ་ལི་ཧྥས་ཁོ་པའི་ལོ་རྒྱུས་རྣམས་
གསན་རྗེས་བདག་གིས་ཁྱོད་ལ་རོགས་རམ་བྱས་ནས་ཁྱོད་བཟའ་ཚོ་གཉིས་གས་ཆག་
ལྷུ་འགྲིག་ཐུབ་པ་བྱས་ན་སྤྲོའམ་ཞེས་དྲིས།
ཀྲོ་ཧཱ་ལིས་རྒྱལ་པོ་ཆེན་པོ་བཀའ་དྲིན་བླ་ལྷག་ཏུ་ཆེའོ། །ཞེས་བརྗོད་ནས་སྙན་
པའི་ཚིག་གི་ཕྲེང་བ་འདི་ལྟར་བཟླས།
ཁྱོད་ཀྱིས་ཁོང་གི་ཕྱག་ལ་འོ་ཞིག་སྦྱར།།
དེ་ནི་ཕྱག་གི་སོར་མོ་མ་ཡིན་ལ། །
འཚོ་གོས་སྦྱིན་པའི་ལྡེ་མིག་ཡིན་པར་ངེས། །
ཁྱོད་ཀྱིས་ཁོང་གི་ཐུགས་རྗེའི་བཀའ་དྲིན་གཟོ།
དེ་ནི་སྙིང་རྗེའི་དྲིན་ཙམ་མ་ཡིན་པར། །
སྐེ་ལ་འདོགས་པའི་དོ་ཤལ་ཉག་ཅིག་ལགས། །
བསྟོད་ཚིག་གསན་རྗེས་ཧཱ་ལི་ཧྥས་སྲིད་བློན་ཀྲང་ཨར་ཧྥན་ལ་ཁྱོད་སོང་ནས་
ཁྱོད་ཀྱི་གཅུང་མོ་དྷུ་ནི་ཡཱ་འཕྲལ་མར་ཕོ་བྲང་དུ་ཁྲིད་ཤོག་ཅེས་བཀའ་བསྩལ་བ་ན།
ཀྲང་ཨར་ཧྥན་འཇིགས་དངངས་ཆེན་པོ་བྱུང་བས་དེ་མར་སོང་ནས་རང་གི་གཅུང་མོ་
དྷུ་ནི་ཡཱ་ཕོ་བྲང་དུ་ཁྲིད་བྱུང་བ་ན། ཧཱ་ལི་ཧྥས་ཀྲོ་ཧཱ་ལིར་ཕྱག་མཛུབ་གཏད་དེ་ཏེ་དྷུ་
ནི་ཡཱ། ཁྱོད་ཀྱིས་མི་འདི་ངོ་ཤེས་སམ་ཞེས་གསུངས།
དྷུ་ནི་ཡཱས་ཀྱེ། རྒྱལ་པོ་ཆེན་པོ་མཁྱེན། བདག་ཟ་མ་བུད་མེད་ཅིག་གིས་ངོ་
འདྲིས་མེད་པའི་སྐྱེས་པ་འདི་ངོ་ག་ལ་ཤེས་ཞེས་བརྗོད།
ཧཱ་ལི་ཧྥས་དྷུ་ནི་ཡཱ། འདི་ནི་ཁྱོད་ཀྱི་བཟའ་ཟླ་མོ་ཧན་མུ་དྷ་ཨ་ལི་ཨི་པན་ཀྲོ་ཧཱ་
ལི་མ་ཡིན་ནམ་ཞེས་གསུངས་ཏེ་ཞལ་འཛུམ་བསྐུམས་ནས་ཁྱོད་གཉིས་དབར་གྱི་སྔ་
ཕྱིའི་གནས་ཚུལ་ཐམས་ཅད་ཁོ་བོས་གོ་ཐོས་བྱུང་ནས་གསལ་ངེས་རྟོགས་བྱུང་ན། ཆུ་
ཚོགས་པའི་སྣོད་ཡོད་ཀྱང་གཏམ་ཚོགས་པའི་སྣོད་མེད་པའི་དཔེ་ལྟར་ད་ནི་གསང་བ་
རྟོལ་བའི་དུས་ལ་གཏུགས་ཞེས་གསུངས།
དྷུ་ནི་ཡཱས་ཀྱེ། རྒྱལ་པོ་མི་དབང་ཆེན་པོ་མཁྱེན། སྔར་སོང་གི་བྱ་བ་རྣམས་ནི་
སྔོན་ལས་ཀྱི་བསྐོས་ཐང་ལ་བརྟེན། ད་ནས་ཁོ་མོས་སྔར་ཉེས་ལ་འགྱོད་བཤགས་བྱེད་
རྒྱུ་ཡིན་ན། རྒྱལ་པོ་ཆེན་པོས་བདག་ལ་བཀའ་ཉེས་མེད་པ་མཁྱེན་ཞེས་ཞུ་བ་ཕུལ།
ཧཱ་ལི་ཧྥ་ཧ་རུ་ནཱ་ལ་ཧྲེ་དྷ་བཞད་གད་ཆེན་པོ་ཤོར། དེ་ནས་ཁྲིམས་དཔོན་དང་
གཉེན་དཔང་བོས་ཏེ་ཀྲོ་ཧཱ་ལི་དང་དྷུ་ནི་ཡཱ་གཉིས་བསྐྱར་དུ་གཉེན་སྒྲིག་བྱེད་རྒྱུའི་སྒོ་
གཏོད་པ་དང་གཉེན་ཡིག་ཀྱང་བསྐྱར་དུ་བྲིས་ནས་ཡུན་རིང་ཐ་དད་དུ་གྱུར་པའི་ན་
གཞོན་བཟའ་ཚོ་དེ་གཉིས་བསྐྱར་དུ་གཉེན་སྒྲིག་བྱས། ཧཱ་ལི་ཧྥས་ཀྲོ་ཧཱ་ལི་རང་གི་
བློན་པོར་ཉར་ནས་གཟིགས་པ་ཆེན་པོ་མཛད། དུས་དེ་ནས་བཟུང་ཀྲོ་ཧཱ་ལི་དང་
ཁོའི་ཆུང་མ་དྷུ་ནི་ཡཱ་ཕན་ཚུན་གཅིག་སེམས་གཅིག་ལ་ཆགས་ནས་བདེ་ཞིང་སྐྱིད་
པའི་ངང་མི་ཚེ་མཐའ་ལ་འཁྱོལ་བར་བྱས་སོ། ། །

ཧཱ་ལི་ཧྥ་ཧ་རུ་ནཱ་ལ་ཧྲེ་དྷ་དང་སྐྱེ་བོ་ལེ་ལོ་ཅན་གྱི་གཏམ་རྒྱུད

ཉིན་ཞིག་ཧཱ་ལི་ཧྥ་ཧ་རུ་ནཱ་ལ་ཧྲེ་དྷ་སྔར་རྒྱུན་བཞིན་རྒྱལ་པོའི་ཁྲི་ཐོག་ཏུ་
བཞུགས་ནས་རྒྱལ་སྲིད་ཀྱི་བྱ་བ་སྐྱོང་བཞིན་ཡོད་པ་ན། གློ་བུར་དུ་བློན་པོ་ཞིག་རིན་
པོ་ཆེའི་ཕྲ་རྒྱན་སྣ་ཚོགས་བཏབ་པའི་གསེར་གྱི་ཅོད་པན་ཞིག་ལག་ཏུ་ཁུར་ནས་རྒྱལ་
པོའི་མདུན་དུ་པུས་མོ་ས་ལ་བཙུགས་ཏེ་ས་ཐོག་ཏུ་འོ་སྦྱོར་བའི་གུས་ཕྱག་ཕུལ་ནས་
སྨྲས་པར། ཀྱེ། རྒྱལ་པོ་ཆེན་པོ་མཁྱེན། བཙུན་མོ་ཙུ་པི་ཡུ་ཏཱས་རྒྱལ་པོའི་དགོངས་
མ་བཞིན་གང་གི་ཅོད་པན་འདི་ལ་དབུ་ཏོག་རྡོ་རྗེ་ཕ་ལམ་ཆེ་ལེགས་ཤིག་དགོས་
པར་ཁོང་གི་མཛོད་དུ་བཙལ་འཚོལ་བྱས་ཀྱང་དགོངས་ལྡན་ཞིག་རྙེད་སོན་མ་བྱུང་
བས། ཇི་འགབ་རྒྱལ་པོ་ཆེན་པོས་བཀའ་བཟང་སྤྱི་སྨིན་ཡོང་བ་ཞུ་ཞེས་གསུང་གི་
འདུག་ཅེས་བརྗོད།
བཙུན་མོའི་འདུན་པ་སྐོང་ཆེད་ཧཱ་ལི་ཧྥས་ནང་བློན་ཞིག་ལ་ཁྱོད་ནས་གང་
མགྱོགས་རྡོ་རྗེ་ཕ་ལམ་ཆེ་ལེགས་ཤིག་བཙལ་ནས་བཙུན་མོར་སྐྱེལ་དགོས་ཞེས་
གསུངས། ནང་བློན་དེ་འཇིགས་དངངས་ཆེན་པོའི་ངང་ནོར་མཛོད་དུ་སོང་ནས་
མཛོད་ཁང་མདོ་སྦུག་ཡོངས་ལ་བཙལ་ཀྱང་བཙུན་མོའི་ཐུགས་འདོད་ལྟར་གྱི་རྡོ་རྗེ་ཕ་
ལམ་ཞིག་མ་རྙེད་པས། བྱ་ཐབས་ཟད་ནས་དེ་དོན་རྒྱལ་པོར་སྙན་སེང་ཞུས་པ་ན། རྒྱལ་
པོ་ཐུགས་ཡིད་ཕམ་ནས་ཁོ་བོ་ས་སྐྱོང་རྒྱལ་པོའི་མཛོད་དུ་རྡོ་རྗེ་ཕ་ལམ་ཆེ་ལེགས་གཅིག་
ཀྱང་མེད་པ་འདི་འདྲ་རྒྱལ་པོར་འབོད་པ་སྲིད་དམ་ཞེས་ཡིད་མུག་སྟེ་བློན་པོ་རྣམས་ལ་
ཟ་འདྲེ་ཁྱོད་ཚོ་འཕྲལ་དུ་ཁྲོམ་ལ་ཕ་ལམ་ཚོང་སར་ཉོ་བར་སོང་ཞིག་གསུངས།
བློན་པོ་རྣམས་འཇིགས་ཏེ་མྱུར་བར་ཁྲོམ་ཐོག་ཏུ་སོང་བ་ན། དེར་ཡོད་ཚོང་
རིགས་རྣམས་ཀྱིས་བདག་ཚོའི་རྒྱལ་པོར་དགོས་པའི་ཕ་ལམ་དེ་ཡུལ་པཱ་ཟོ་རཱའི་
ཚོང་རིགས་ཨེ་པོ་མོ་ཧན་མུ་དྷ་ཁཱ་སི་ལེ་ཉིའི་སར་མ་གཏོགས་མེད་ཅེས་བརྗོད་པ་
ན། བློན་པོ་ཚོ་དེ་མར་ཕོ་བྲང་དུ་ལོག་ནས་དེ་དོན་རྒྱལ་པོའི་སྙན་དུ་གསོལ། ཧཱ་ལི་
ཧྥས་སྲིད་བློན་ཀྲང་ཨར་ཧྥན་ལ་ཡུལ་པཱ་ཟོ་རཱའི་སྲིད་འཛིན་མོ་ཧན་མུ་དྷ་ཙུ་པི་དྷ་ལ་
བཀོད་རྒྱ་བཏང་ནས་ཁོ་ལ་ཨེ་པོ་མོ་ཧན་མུ་དྷ་ཁཱ་སི་ལེ་ཉི་ཕྲལ་དུ་རྒྱལ་སར་རྒྱལ་པོའི་
མཇལ་ཞུར་མངགས་རྫོང་དགོས་པའི་བཀའ་ཕབ།
སྲིད་བློན་ཀྲང་ཨར་ཧྥན་གྱིས་རྒྱལ་པོའི་བཀའ་བཞིན་བཀོད་རྒྱ་བྲིས་རྗེས་མཱ་ཧྲེ་
ལུན་སྐྱེལ་དུ་བཏང་། མཱ་ཧྲེ་ལུན་གྱིས་དེ་ནུབ་མཚན་མོ་རང་ལ་པཱ་ཟོ་རཱར་ཤར་སྐྱོད་
ཀྱིས་སྲིད་འཛིན་མོ་ཧན་མུ་དྷ་ཙུ་པི་དྷ་ལ་བཀོད་རྒྱ་སྤྲད། ཙུ་པི་དྷ་ནི་མཱ་ཧྲེ་ལུན་ཕྲད་
པ་དང་སྤྲོ་བ་ཆེས་ཆེར་འཕེལ་ནས་དད་གུས་ཆེན་པོས་བཀོད་རྒྱ་བླངས་ཏེ་བཀླགས་
རྗེས་རྒྱལ་པོའི་བཀའ་བཞིན་ཞུའོ། །ཞེས་བརྗོད་མཚམས་འཁོར་གཡོག་ཅིག་བོས་ཏེ་
མཱ་ཧྲེ་ལུན་ཨེ་པོ་མོ་ཧན་མུ་དྷ་ཁཱ་སི་ལེ་ཉིའི་སར་ཁྲིད་དགོས་པའི་བཀོད་པ་བཏང༌།
མཱ་ཧྲེ་ལུན་དང་ཙུ་པི་དྷའི་འཁོར་གཡོག་མཉམ་དུ་ཁཱ་སི་ལེ་ཉིའི་ཁྱིམ་གྱི་སྒོ་རྩར་
འབྱོར་བ་དང་ཁྱིམ་སྒོ་བརྡུངས་པས་གཡོག་གཅིག་སྒོ་ཕྱེ་བར་ཡོང་། མཱ་ཧྲེ་ལུན་གྱིས་
གཡོག་དེ་ལ་ཧཱ་ལི་ཧྥས་ཁྱོད་ཀྱི་སྦྱིན་བདག་ད་ལྟ་འཕྲལ་མ་ཉིད་དུ་རྒྱལ་པོའི་སྐུ་མདུན་
དུ་ཡོང་དགོས་པའི་བཀའ་ཕེབས་པས། དེ་དོན་བརྡ་སྦྱོར་བར་སོང་ཞེས་བརྗོད་པ་
དང་གཡོག་དེ་སོང་ནས་བརྡ་སྦྱར་བ་ན། ཁོའི་སྦྱིན་བདག་མྱུར་བར་སྒོ་འགྲམ་དུ་ཡོང་
བའི་ཚེ་དེ་གར་ཧཱ་ལི་ཧྥའི་སྐུ་སྲུང་དང་ཙུ་པི་དྷའི་འཁོར་གཡོག་བསྒུགས་ནས་ཡོད་པ་
མཐོང་མ་ཐག་དེ་མར་པུས་མོ་ས་ལ་བཙུགས་ནས་གུས་ཕྱག་ཕུལ་རྗེས་རྒྱལ་པོའི་བཀའ་
བཞིན་ཞུའོ། ལར་ཁྱེད་གཉིས་ཁྱིམ་སྦུག་ཏུ་སྐུ་ལྷོད་ཙམ་མཛོད་ཅེས་བརྗོད།
མཱ་ཧྲེ་ལུན་ན་རེ། ངེད་གཉིས་སྡོད་པའི་ཁོམ་པ་མེད། ཧཱ་ལི་ཧྥས་ཁྱོད་བསྒུགས་
ནས་བཞུགས་ཡོད་པས། ད་ལྟ་འཕྲལ་དུ་རྒྱལ་སར་ཐོན་དགོས་པ་ཡིན་ཞེས་བརྗོད།
ཁཱ་སི་ལེ་ཉི་ན་རེ། ཁྱེད་གཉིས་ངང་ཙམ་བཞུགས་དང་ཁོ་བོས་ལམ་ཆས་ཕྲན་
བུ་སྡོག་དགོས་པ་ཡིན་ཞེས་ཨ་འཐས་ཀྱིས་བརྗོད་པས། ཁོང་གཉིས་པོ་བྱ་ཐབས་ཟད་
ནས་ཁོ་དང་མཉམ་དུ་ཁྱིམ་སྦུག་ཏུ་སོང་བ་ན། དེའི་བར་འཁྱམས་ནང་གསེར་རིས་
ཅན་གྱི་ཟ་འོག་ལྗང་གུའི་ཡོལ་བ་འཐེན་ནས་ཤིན་ཏུ་རྒྱས་སྤྲོས་ཆེ་བར་སྣང་། ཁཱ་སི་
ལེ་ཉིས་འཁོར་གཡོག་རྣམས་ལ་སྐུ་མགྲོན་གཉིས་པོ་ཁྱིམ་ནང་གི་ཁྲུས་ཁང་དུ་ཁྲུས་ལ་
གདན་འདྲེན་ཞུ་དགོས་པའི་བཀོད་པ་བཏང་། ཁྲུས་ཁང་གི་རྩིག་ངོས་ཐམས་ཅད་
རྡོ་ཀ་མ་རུ་ཁྲ་བསྒྲིགས་ཐོག་གསེར་དངུལ་གྱི་རི་མོས་མཛེས་པ། རྫིང་བུའི་ནང་སེ་
ཆུའི་དྲི་ཞིམ་འཐུལ་བ། འཁོར་གཡོག་རྣམས་ཞབས་ཞུ་མཁས་པ། ཁྲུས་ཀྱི་བྱ་བ་ཟིན་
མཚམས་མི་རེར་གསེར་ཤན་ཅན་གྱི་གྱོན་པ་ཆ་ཚང་རེ་གཡོགས་ནས་ཚོམས་ཆེན་དུ་
ཁྲིད། དེར་གར་ཁཱ་སི་ལེ་ཉི་སྤྱི་བོར་རིན་པོ་ཆེའི་ཕྲ་རྒྱན་སྣ་ཚོགས་ཀྱིས་མཛེས་པའི་
ཐོད་རས་ཤིག་བཅིངས་ཏེ་བསྒུགས་ནས་བསྡད་ཡོད་པར་སྣང༌། ཚོམས་ཆེན་ནང་
དར་གོས་ཀྱི་ཁེབས་ཡོལ་མཛེས་ཤིང༌། སྒྲོག་ཙེ་རྐུབ་སྟེགས་སོགས་འཛིན་ཆས་རྣམས་
གསེར་དངུལ་མུ་ཏིག་དང་རིན་པོ་ཆེའི་ཕྲ་ཚོམ་གྱིས་བརྒྱན་པ་མིག་གིས་མི་བཟོད་
པའི་རྒྱས་སྤྲོས་ཤིན་ཏུ་ཆེ་བར་སྣང་། སྦྱིན་བདག་གིས་མཱ་ཧྲེ་ལུན་རང་གི་འགྲམ་དུ་
འཁོད་དུ་བཅུག་རྗེས་འཁོར་གཡོག་རྣམས་ལ་གསོལ་སྟོན་གཤོམ་དགོས་པའི་བཀའ་
བཏང་། གསོལ་ཚིགས་སྒྲིག་བྱེད་ཀྱི་ཡོལ་གོ་རྣམས་ནི་གསེར་རིས་ཅན་གྱི་དཀར་ཡོལ་
སྤུས་ལྡན་ཞེ་མཚུངས་ཤ་སྟག་ཡིན་པ་དེ་དག་ནང་བཅུད་ལྡན་རོ་བརྒྱའི་ཟས་རིགས་
བྱུར་བུར་གཏམས་ཤིང་། ་དག་མཐོང་བས་མཱ་ཧྲེ་ལུན་གྱི་བློ་ངོར་ཟས་མཆོག་ཕུན་
སུམ་ཚོགས་པ་འདི་ལྟ་བུ་ཧཱ་ལི་ཧྥའི་ཕོ་བྲང་དུའང་ཁོ་བོས་མཐོང་བར་མ་གྱུར་སྙམ།
དེ་ནས་མགྲོན་སྦྱིན་རྣམས་བཟའ་བཏུང་ལ་རོལ་ཞིང་། ཕན་ཚུན་ཆང་རག་འདྲེན་རེས་
བྱས་ནས་མཚན་མོའི་དུས་སུ་ཚང་མ་བཟའ་བཏུང་ཚིམས་པར་བྱུང་མཚམས་སྐུ་མགྲོན་
གཉིས་ལ་མི་རེར་གསེར་ཊམ་སྟོང་ཕྲག་ལྔ་རེ་སྦྱིན་ནས་གསོལ་སྟོན་མཇུག་འགྲིལ།
ཕྱི་ཉིན་ཁཱ་སི་ལེ་ཉིས་སླར་ཡང་མི་རེར་ཟ་འོག་གི་བེར་སྔོན་པོ་རེ་བྱིན་ནས་
མགྲོན་གྱི་མཆོག་ཏུ་བཀུར། དེའི་ཚེ་ན་མཱ་ཧྲེ་ལུན་གྱིས་རྒྱལ་སར་ཐོན་རྒྱུའི་ལྕག་
འདེབས་དང་བཅས་ཏེ་སྨྲས་པར། ཧཱ་ལི་ཧྥ་སྐུ་དབང་བཙན་པས་ད་ནི་འགོར་
འགྱངས་བྱེད་མི་རུང་ཞེས་བརྗོད་པ་ན། ཁཱ་སི་ལེ་ཉིས་སྦྱིན་བདག་མཁྱེན། ཁྱེད་ཅི་
ནས་ཀྱང་འདི་གར་ཉིན་གཅིག་སྐུ་ངལ་གསོས་ནས་ཁོ་བོས་ཐོན་སྐྱོད་ཀྱི་གྲ་སྒྲིག་ཟིན་
མཚམས་ཕྱི་ཉིན་ང་ཅག་མཉམ་དུ་རྒྱལ་སར་ཐོན་ན་ལེགས་ཞེས་བརྗོད།
གྲ་སྒྲིག་ལེགས་པར་ཟིན་རྗེས་ཕྱི་ཉིན་ཁཱ་སི་ལེ་ཉི་གསེར་སྒ་དང་དངུལ་སྲབ་
བསྟད་པའི་དྲེའུར་བཅིབས་ནས་འགྱིང་ཉམས་དང་བཅས་ཏེ་མཱ་ཧྲེ་ལུན་དང་མཉམ་
དུ་རྒྱལ་སར་ཐོན། ཚུལ་འདི་མཐོང་བ་ན་མཱ་ཧྲེ་ལུན་གྱི་ཡིད་ལ་ཁོ་པས་དཀྲོག་ཉམས་
འདི་ལྟ་བུ་སྟོན་ནས་ཕོ་བྲང་དུ་སོང་ན་ཧཱ་ལི་ཧྥས་གཟིགས་ཚེ་བཀའ་ཉེས་མི་ཕོག་པ་
ག་ལ་སྲིད་སྙམ།
དེ་ནས་ཁོང་རྣམས་ཙུ་པི་དྷ་དང་གྱེས་ཏེ་འཁོར་གཡོག་རྣམས་ཁྲིད་ནས་ཡུལ་
སྦག་ཏཱར་སྐྱོད་པའི་ལམ་དུ་ཞུགས་ཤིང་། ཤུལ་རིང་ལམ་གྱི་ངལ་བ་སྤྱད་ནས་གྲོང་
ཁྱེར་སྦག་ཏཱར་སླེབས་པ་ན་མཱ་ཧྲེ་ལུན་གྱིས་ཁཱ་ལེ་སི་ཉི་ཁྲིད་དེ་ཧཱ་ལི་ཧྥ་མཇལ་བར་
བསྐྱོད། ཕོ་བྲང་དུ་སླེབས་པ་དང་ཁོས་ཧཱ་ལི་ཧྥའི་སྐུ་མདུན་དུ་བསྡད་ནས་གུས་པ་ཆེན་
པོས་སྨྲས་པར། ཀྱེ། རྒྱལ་པོ་ཆེན་པོ་མཁྱེན། བདག་གིས་རྒྱལ་པོ་ཆེན་པོར་འབུལ་རྒྱུའི་
རྟེན་ཆས་ཕྲན་བུ་ཡོད་པ་འདིར་འབུལ་ཆོག་པའི་གནང་བ་སྩལ་དུ་གསོལ་ཞེས་བརྗོད།
ཧཱ་ལི་ཧྥས་དེ་རང་འགྲིག་ཅེས་གནང་བ་བསྩལ།
རྒྱལ་པོའི་གནང་བ་ཐོབ་ཉིད་ཁཱ་སི་ལེ་ཉིས་རང་གི་འཁོར་གཡོག་ལ་འབུལ་བའི་
སྒྲོམ་བུ་དང་པོ་དེ་འདེགས་དགོས་པའི་ངག་བཀོད་བྱས་ནས་དེ་ཧཱ་ལི་ཧྥའི་སྐུ་མདུན་
དུ་ཁ་ཕྱེ་སྟེ་དེའི་ནང་ནས་གསེར་གྱི་ཡལ་ག་དང༌། གཡུ་ཡི་ལོ་འདབས། ཚོན་སྣ་མི་
གཅིག་པའི་རིན་ཆེན་སྣ་ཚོགས་ཀྱི་འབྲས་བུ་སྦྱར་བ་ལས་གྲུབ་པའི་གསེར་ཏིག་སྡོང་
པོ་སྐྱེ་གཟུགས་ཤིན་ཏུ་ངོ་མཚར་ཆེ་བ་ཞིག་བཏོན། དེ་ནས་ཡང་སྒྲོམ་བུ་གཉིས་པ་
དེ་བཏེགས་བྱུང་བ་ན། དེའི་ནང་ནས་སྟེང་དུ་རྡོ་རྗེ་ཕ་ལམ་ལ་སོགས་རིན་པོ་ཆེའི་
ཕྲ་ཚོམ་སྣ་ཚོགས་བཏབ་ཅིང༌། འདབས་ཆ་རྣམས་ལ་བྱ་དང་གཅན་གཟན་རིག་
དྭགས་སྣ་ཚོགས་ཀྱི་རི་མོས་མཛེས་པའི་ཟ་འོག་གི་གུར་ཁྱིམ་རྒྱས་སྤྲོས་ཤིན་ཏུ་ཆེ་བ་
ཞིག་བཏོན་ནས་རྒྱལ་པོར་ཕུལ། ཧཱ་ལི་ཧྥ་ནི་སྲིད་ན་དཀོན་པའི་རྩ་ཆེའི་འབུལ་བ་
ཆེན་པོ་འདི་གཟིགས་པ་ན་སྤྲོ་བ་རབ་ཏུ་འཕེལ་ཏེ་བཞིན་ནས་དགའ་བའི་འཛུམ་
མདངས་ཕྱུང་། ཁཱ་སི་ལེ་ཉི་ན་རེ། ཀྱེ། རྒྱལ་པོ་མི་དབང་ཆེན་པོ་མཁྱེན། ཁོ་བོས་
ཁྱེད་ལ་འབུལ་བ་འདི་དག་བཏེགས་པ་ནི་ཁོ་བོར་ཞུ་དོན་དང་དམིགས་ཡུལ་ཡོད་
པར་དགོངས་མི་འཚལ། དངོས་པོ་འདི་རིགས་ནི་རྒྱལ་རིགས་ཀྱིས་སྤྱོད་པ་ལས་
བདག་ལྟ་བུ་འབངས་རིགས་ཕལ་པའི་རིགས་ཀྱིས་སྤྱོད་དུ་མི་རུང་བས་ཡིན། རྒྱལ་
པོ་ཆེན་པོས་གནང་བ་བསྩལ་ན་ཁོ་བོར་ད་དུང་རྩལ་བཏོན་གྱི་གཟིགས་མོ་འདྲ་འབུལ་
རྒྱུ་ཡོད་ཅེས་བརྗོད།
རྒྱལ་པོས་ཁྱོད་ལ་ངོམ་རྒྱུའི་རྩལ་ཅི་ཡོད་པ་བཏོན་ཅིག ཁོ་བོས་ལྟ་བར་བྱེད་དོ་
ཞེས་གསུངས།
རྒྱལ་པོའི་གནང་བ་ཐོབ་ཉིད་ཁཱ་སི་ལེ་ཉིས་ཕུ་ལྡིར་ཞིང་མཆུ་གཉིས་ལྷེབ་ལྷེབ་
བྱེད་པ་དང་། ལག་གཉིས་གུང་དུ་བསྐྱག་པ་ན་ཕོ་བྲང་གི་ཉ་རྒྱབ་དལ་བུར་ཁོའི་
མདུན་དུ་སླེབས་བྱུང་བ་དང༌། ཡང་ལག་གཡུག་ཙམ་བྱས་པས་ཉ་རྒྱབ་རྣམས་སྔར་
རྒྱུན་རང་གནས་སུ་ལོག ་རྗེས་ཡང་ཁོས་མིག་བཙུམ་ཙམ་བྱས་པས་མདུན་དུ་སྒོ་
དང་སྒེའུ་ཁུང་རྣམས་ཆེས་ཆེར་གདངས་པའི་ཕོ་བྲང་ཞིག་ཐོན་པ་དང༌། དེ་མར་ཁོས་
སྐད་ཆ་ཚིག་འགའ་བཤད་པ་ན།། ཕོ་བྲང་དེའི་ནང་ནས་བྱ་དང་བྱེའུས་ཁོ་དང་གཏམ་
གླེང་བྱས། ཚུལ་དེ་རྣམས་གཟིགས་པས་ཧཱ་ལི་ཧྥ་ནི་ཐུགས་ལ་ཡ་མཚན་ཤིན་ཏུ་ཆེན་
པོ་འཁྲུངས་ནས་ཁྱོད་ཀྱིས་མཐུ་རྩལ་འདི་འདྲ་གང་ནས་སྦྱངས་སམ། མི་རྣམས་ཀྱིས་
ཁྱོད་ལ་ལེ་ལོ་ཅན་ཨེ་པོ་མོ་ཧན་མུ་དྷ་ཟེར་བ་ཙམ་ལས་ཁྱོད་ལ་མཐུ་རྩལ་འདི་འདྲ་
ཡོད་པ་མི་ཤེས་སམ། གོ་ཐོས་ལ་ཁྱོད་ཀྱི་ཕ་དེ་ཁྲུས་ཁང་ནང་གཏར་ཁ་རྒྱག་མཁན་
ཡིན་ཚུལ་དང་ཕས་ཁྱོད་ལ་ཤུལ་བཞག་རྒྱུ་ནོར་གང་ཡང་བཞག་མེད་ཚུལ་ཀྱང་ཁྱོད་
འདི་ལྟར་ནོར་གྱིས་ཕྱུག་པ་ཅི་ཡིན་ཞེས་དྲིས།
ཀྱེ། རྒྱལ་པོ་ཆེན་པོ་མཁྱེན། བདག་གི་ལོ་རྒྱུས་ཡ་མཚན་ཆེ་བས། དེ་དག་ཡིག་
ལམ་དུ་བཀོད་ན་ཕྱི་རབས་རྣམས་ལ་བསླབ་བྱ་ཡོང་ངེས་ཞེས་བརྗོད།
ཧཱ་ལི་ཧྥས་ཁྱོད་ཀྱི་ལོ་རྒྱུས་རྣམས་བདག་ལ་ཤོད་ཅིག་གསུངས།
ཁཱ་སི་ལེ་ཉིས་ཀྱེ། རྒྱལ་པོ་ཆེན་པོ་སྐུ་བསོད་དབང་རླུང་དར་ཞིང༌། སྐུ་ཚེ་ཁྲི་
ཕྲག་བརྟན་པོར་སྨོན། མི་རྣམས་ཀྱིས་བདག་ལ་ལེ་ལོ་ཅན་ཟེར་བ་དང་བདག་གི་
ཕས་ཁོ་བོར་ཤུལ་བཞག་རྒྱུ་ནོར་གང་ཡང་བཞག་མེད་ཅེས་པ་བདེན། བདག་གི་ཕ་
ནི་ཁྲུས་ཁང་ནང་གཞན་གྱི་ལུས་ཁྲག་གཏར་མཁན་ཙམ་ལས་བྱས་པ་ཅན་གང་ཡང་
མ་ཡིན། ཁོ་བོ་བྱིས་པའི་དུས་སུ་མི་རྣམས་ཧ་ལས་དགོས་པའི་ཕྲུ་གུ་ལེ་ལོ་ཅན་ཞིག་
ཡིན། སྐབས་དེར་ཁོ་བོ་སྒྱིད་ལུག་པའི་ཚད་ནི་ཉིན་མོ་གཉིད་ལ་ཡུར་སྐབས་ཉི་མས་
བསྲེགས་ཏེ་ལུས་ཡོངས་ནས་རྔུལ་ཆུ་ཁྲུམ་ཁྲུམ་དུ་ཟགས་ཀྱང་སྒྱིད་ལུག་གིས་བསིལ་
གྲིབ་ཏུ་སྤོ་བར་མི་བྱེད་པ་དེ་ལྟ་བུའི་ངང་མི་ལོ་བཅོ་ལྔ་ཙམ་འདས། ཕ་འདས་པའི་
ཚེ་ཤུལ་བཞག་རྒྱུ་ནོར་གང་ཡང་མེད་པས་ཁྱིམ་འཁོས་ཀྱང་ཤིན་ཏུ་ཞན། སྐབས་
དེར་ཁྱིམ་ཚང་གི་ལྟོ་གོས་ནི་སྐྱེད་མའི་གཡོག་གླ་འབའ་ཞིག་ལ་བརྟེན་པ་ལས་ཁོ་བོ་
ནི་རྣམ་གཡེང་ལེ་ལོའི་དབང་དུ་སོང་ནས་ལས་ཆུ་ལ་མཛུབ་མོ་འཛུགས་ཙམ་ཞིག་མི་
བྱེད། ཉིན་ཞིག་སྐྱེད་མས་ལག་ཏུ་དངུལ་ཊམ་སྒོར་ལྔ་ཁུར་ཏེ་བདག་གི་མལ་འགྲམ་
དུ་ཡོང་ནས་སྨྲས་པར། བགྲེས་སོང་ཨེ་པུ་མོ་ཙོན་ཧྥེར་རྒྱ་ནག་ཏུ་ཚོང་ལ་འགྲོ་མཁན་
རེད་ཟེར། ཁོང་ནི་ངེད་ཅག་དབུལ་པོ་རྣམས་ལ་རོགས་རམ་བྱེད་མཁན་རྒན་པོ་
སེམས་བཟང་ཅན་ཞིག་ཡིན་པས། ངེད་གཉིས་ཁོང་གི་སར་སོང་ནས་དངུལ་སྒོར་
མོ་ལྔ་འདིས་ཁྱོད་ལ་རྒྱ་ཟོག་གང་ཁུག་ཅིག་ཉོ་སྒྲུབ་བྱེད་རོགས་བརྗོད་པར་འགྲོ། ཨཱ་
ལཱའི་ཐུགས་རྗེས་གཟིགས་ནས་ངེས་མེད་བདག་མ་བུ་གཉིས་ལམ་འགྲོ་ཡང་རྒྱུག་ཤས་
ཆེ་ཞེས་གསུངས། སྐབས་དེར་ཁོ་བོས་སྐྱེད་མའི་གཏམ་ལ་ཉན་རྣ་མེད་པར་ཉལ་ས་
ནས་འགུལ་ཙམ་ཡང་མ་བྱས་པར་བརྟེན་སྐྱེད་མ་ཁྲོས་འཁྲུགས་ནས་བདག་མལ་ལས་
ལངས་ཏེ་ཁོང་དང་མཉམ་དུ་མ་སོང་ན་སླད་ནས་བདག་ལ་འཚོ་གོས་སྦྱིན་རྒྱུ་མིན་
པ་དང་། །ཁོ་བོ་ལྟོགས་རིད་ཤི་ནའང་ཇུས་འཁྲི་མི་བྱེད་ཅེས་གནའ་སྐྱེལ་དམ་བཅའ་
བཞག སྐྱེད་མ་འདི་ལྟར་ཁྲོས་འཁྲུགས་དོན་ནི་བདག་རང་ལེ་ལོའི་དབང་དུ་སོང་
བའི་སྟབས་ཀྱིས་ཡིན་པ་རྟོགས་པས། ཁོ་བོས་ངུ་བཞིན་དུ་སྐྱེད་མར་བདག་གི་ལུས་པོ་
སྐྱོར་བ་གནང་དང་ཞེས་བརྗོད་པས་སྐྱེལ་མས་བདག་གི་ལུས་པོ་སྐྱོར། དེ་ནས་བདག་
གི་ལྷམ་ཁུར་ཤོག་བརྗོད་པས་སྐྱེད་མས་ཁོ་བོའི་ལྷམ་ཡང་ཁུར་ནས་བྱུང་། ཡང་ཁོ་
བོས་བདག་ལ་ལྷམ་གཡོག་རོགས་བརྗོད་པས། ཁོང་གིས་བདག་གི་རྐང་པར་ལྷམ་
གཡོག དེ་ནས་བདག་མལ་ཁྲིའི་ཐོག་ནས་འབེབས་རོགས་བརྗོད་པས། སྐྱེད་མས་ཁོ་
བོ་པང་དུ་བླངས་ནས་ས་ཐོག་ཏུ་ཕབ། ཡང་ཁོ་བོས་བདག་ལ་ལག་པ་ཐོང་དང་ཞེས་
བརྗོད་པས། སྐྱེད་མས་ལག་བཏང་སྟེ་ངེད་གཉིས་ལེ་ལོའི་གོམ་འགྲོས་དང་བཅས་ཏེ་མཚོ་
ཁད་དུ་རྒད་པོའི་སར་བསྐྱོད་ནས་ཁྱེད་བགྲེས་སོང་ཨེ་པུ་མོ་ཙོན་ཧྥེ་ཡིན་ནམ་ཞེས་དྲིས།
རྒད་པོས་དེ་རང་ཡིན། ཁྱོད་གཉིས་ལ་སྐུ་དོན་ཅི་ཡོད་དམ་ཞེས་དྲིས།
ཁོ་བོས་དངུལ་ཊམ་སྒོར་ལྔ་པོ་འདིས་བདག་ལ་རྒྱ་ཟོག་གང་ཁུག་ཅིག་གཟིགས་
པར་ཞུ། ཁྱེད་ཀྱི་ཐུགས་རྗེས་ངེད་མ་བུ་གཉིས་ལ་ངེས་མེད་འཚོ་བའི་ཁ་གསོས་འདྲ་
ཡོང་ཤས་ཆེ་ཞེས་བརྗོད།
ཨེ་པུ་མོ་ཙོན་ཧྥེར་གྱིས་རང་གི་ཚོང་གྲོགས་རྣམས་ལ་ཁྱོད་ཚོས་ན་གཞོན་འདི་
ངོས་ཤེས་སམ་ཞེས་དྲིས།
ཚོང་གྲོགས་རྣམས་ཀྱིས་ཁོ་ནི་ཨེ་པུ་མོ་ཧན་མུ་དྷ་ཁཱ་སི་ལེ་ཉི་ཞེས་པ་དེ་རེད།
ངེད་ཅག་གིས་དེ་རིང་མ་གཏོགས་ཁོ་ཁྱིམ་གྱི་སྒོ་དོན་པ་མཐོང་མ་མྱོང་ཞེས་བརྗོད།
རྒད་པོས་ཨཱ་ལཱའི་མཚན་བཟང་སྨྲོས་ནས་བདག་གིས་སྒོར་ལྔ་འདི་ལེན་ནོ་ཞེས་
བརྗོད་ནས་དངུལ་རྣམས་བླངས་རྗེས་ངེད་རྣམས་སོ་སོར་གྱེས། ཁོ་བོ་ནི་མ་དང་མཉམ་
དུ་ཁྱིམ་དུ་ལོག རྒད་པོ་ནི་ཚོང་གྲོགས་དང་བཅས་རྒྱ་མཚོར་ཞུགས་ནས་ཚོང་ལ་ཐོན།
ཨེ་པུ་མོ་ཙོན་ཧྥེར་དང་ཁོང་གི་ཚོང་གྲོགས་རྣམས་མཚོ་ཐོག་ཏུ་བསྐྱོད་བསྐྱོད་
ནས་མཐར་རྒྱ་ནག་གི་ཡུལ་དུ་སླེབས་པ་ན། རང་རང་གིས་འཁུར་བའི་ཟོག་རྣམས་
བཙོངས། རྒྱ་ཡུལ་ནས་ཡུལ་ཟོག་གང་དགོས་ཉོས། སྒྲུབ་དགོས་པའི་བྱ་བ་རྣམས་
ལེགས་པར་ཟིན་མཚམས་རང་གི་རྒྱལ་ཁབ་ཏུ་ལོག་པའི་ལམ་དུ་ཞུགས། མཚོ་ཐོག་
ཏུ་ཉིན་ཞག་གསུམ་བསྐྱོད་རྗེས་ཨེ་པུ་མོ་ཙོན་ཧྥེར་གྱིས་གློ་བུར་དུ་ཚོང་གྲོགས་རྣམས་
ལ་གྲུ་གཟིངས་དེ་གར་ཁ་བཀག་དགོས་ཞེས་བརྗོད།
ཚོང་གྲོགས་རྣམས་ཀྱིས་ཁྱོད་ལ་ལས་གང་ཞིག་ཡོད་དམ་ཅེས་དྲིས།
ཨེ་པུ་མོ་ཙོན་ཧྥེར་གྱིས་བདག་གིས་ཨེ་པུ་མོ་ཧན་མུ་དྷ་ཁཱ་ལེ་སི་ཉིས་མངགས་
པའི་དོན་དེ་གཏིང་རྗེད་སོང་བས། ད་ནི་ངེད་ཅག་ཕྱིར་ལོག་སོང་ནས་ཁོ་ལ་སྤྲོད་
རྒྱུའི་རྒྱའི་ཡུལ་ཟོག་འགའ་ཉོ་བར་འགྲོ་དགོས་ཞེས་བརྗོད།
ཚོང་གྲོགས་རྣམས་ཀྱིས་ངེད་ཅག་རྡོག་ཐོན་ནས་ཉིན་ཞག་གསུམ་ཙམ་སོང་རིང་
མཚོ་ཐོག་ཏུ་དཀའ་ངལ་ཡང་ཆེན་པོ་བྱུང་བས། ད་ནི་ཕྱིར་ལོག་འགྲོ་བར་མི་བྱེད་
ཅེས་བརྗོད།
ཨེ་པུ་མོ་ཙོན་ཧྥེར་གྱིས་བདག་གི་ལས་འགན་མ་འགྲུབ་པས་ཕྱིར་ལོག་མི་བྱེད་
ཐབས་མེད་རེད་ཅེས་བརྗོད།
ཚོང་གྲོགས་རྣམས་ཀྱིས་ད་ནི་ཕྱིར་ལོག་མི་བྱེད། ངེད་ཚོའི་ཁེ་འབབས་ནས་ཁོ་
ལ་དངུལ་ཊམ་སྒོར་ལྔའི་ལྡབ་འགྱུར་གྱི་ཁེ་བཟང་སྤྲད་ན་འགྲིག་ཅེས་བརྗོད།
ཨེ་པུ་མོ་ཙོན་ཧྥེར་གྱིས་ཚོང་གྲོགས་ཚོའི་འདོད་བློར་བསྟུན་པས། ཁོང་རྣམས་
ཀྱིས་རང་རང་བློས་བཅད་ཀྱི་བསྡུ་ཆ་བརྒྱབ་པས་དངུལ་འབོར་ཆེན་གསོག དེ་ནས་
ཁོང་རྣམས་མུ་མཐུད་རང་ཡུལ་དུ་ལོག་པའི་འཚོ་ལམ་དུ་ཞུགས། ལམ་བར་དུ་མི་
ཚོགས་སྟུག་པའི་གླིང་ཕྲན་ཞིག་ཏུ་སླེབས་པས། དེ་གར་གྲུ་གཟིངས་བཀག་ནས་གླིང་
ཕྲན་ཐོག་བསྐྱོད་དེ་གཏེར་རྡོ་དང་། མུ་ཏིག རིན་པོ་ཆེ་ལ་སོགས་པའི་ཡུལ་ཟོག་ཉོ་
སྒྲུབ་བྱས། ཡུལ་དེའི་སྐྱེ་བོ་ཞིག་གིས་སྤྲེའུ་ཁྱུ་གཅིག་ཁྲིད་ནས་ཡོང་བ་དེ་ཁྲོད་དུ་སྤུ་
བྱིལ་བའི་སྤྲེའུ་ཞིག་ཡོད་པ་དེ་ལ་སྤྲེའུ་གཞན་པ་རྣམས་ཀྱིས་སྡང་ཟུག་ཆེན་པོས་རྟག་
ཏུ་བརྙས་བཅོས་ཐུབ་ཚོད་ཁོ་ན་བྱེད་པ་སྟེ། སྤྲེའུའི་བདག་པོ་ཡུད་ཙམ་གཡེངས་པ་
ན་སྤྲེའུའི་ཚོགས་ཀྱིས་རུབ་བརྒྱབ་ནས་ཁོ་བརྡུང་བ་ཡིན། བདག་པོས་སྤྲེའུ་དེ་སྐབས་
རེ་རང་གི་འགྲམ་དུ་ཉར་ནས་བསྡོད་པས་ཁོས་སྤྱོད་པ་བསློགས་ཚེ་བདག་པོས་ཉེས་
བརྡུང་གཏོང་བ་དང་ཐི་གུས་བཀྱིགས་ནས་འགུལ་མི་འཇུག་པས། ཤིན་ཏུ་ཡ་ང་བར་
སྣང་། ཨེ་པུ་མོ་ཙོན་ཧྥེར་ནི་སྤྲེའུ་དེ་ལ་ཤིན་ཏུ་ཡ་ང་བར་གྱུར་ནས་བདག་པོར་སྤྲེའུ་
འདི་བདག་ལ་ཚོང་ངམ་ཞེས་བརྗོད།
སྤྲེའུའི་བདག་པོས་ཁྱོད་ཉོ་ན་ཚོང་བ་ཡིན།
ཨེ་པུ་མོ་ཙོན་ཧྥེར་གྱིས་བདག་ལ་དྭ་ཕྲུག་ཅིག་གིས་དངུལ་ཊམ་སྒོར་ལྔ་བསྐུར་
བྱུང་བས་དངུལ་སྒོར་ལྔ་ལ་ཨེ་ཚོང་ཞེས་དྲིས།
སྤྲེའུའི་བདག་པོས་ཚོང་བ་ཡིན། ཨཱ་ལཱའི་ཐུགས་རྗེས་གཟིགས་ནས་སྤྲེའུ་འདིས་
ཁྱོད་ལ་ལམ་འགྲོ་ཡོང་བ་ཤོག་ཅེས་བརྗོད།
ཨེ་པུ་མོ་ཙོན་ཧྥེར་གྱིས་སྤྲེའུ་དེ་ཉོས་ནས་གཡོག་ལ་སྤྲད་དེ་གྲུ་གཟིངས་ནང་
བཏགས་རྗེས་གྲུ་དར་བསྒྲེངས་ཤིང་གཏིང་རྡོ་བཀྱག་སྟེ་གྲུ་གཟིངས་མུ་མཐུད་མཚོ་
ཐོག་ཏུ་བསྐྱོད། དེ་ནས་ཡང་གླིང་ཕྲན་ཞིག་ཏུ་སླེབས་པ་དང་དེ་གར་གྲུ་བཀག་ནས་
བསྡད། ཚོང་པ་རྣམས་ཀྱིས་ཡུལ་དེ་གའི་མི་ལ་གླ་རིན་བྱིན་ཏེ་མཚོ་ནང་ནས་མུ་ཏིག་
དང་རྩ་ཆེའི་མཚོ་དངོས་མང་པོ་འདོན་དུ་བཅུག སྤྲེའུ་དེས་མི་ཆུ་ནང་དུ་ཞུགས་པའི་
ཚུལ་དེ་མཐོང་བ་ན་རང་གི་སྐེ་ཐག་བཀྲོལ་ནས་མཚོ་ནང་དུ་མཆོངས། ཨེ་པུ་མོ་ཙོན་
ཧྥེར་ནི་བྱ་ཐབས་མ་བྱུང་བས་ཨཱ་ལཱར་གསོལ་བ་འདེབས་བཞིན་བདག་གི་ཁོ་ལ་སྤྲེའུ་
ཞིག་ཉོས་པ་དེ་ཡང་མཚོ་ནང་དུ་མཆོངས་སོང་བས་ད་ནི་ཐབས་ཅི་ཡོད་ཅེས་བརྗོད།
ཚོང་གྲོགས་རྣམས་ཀྱང་སྤྲེའུ་བརླགས་པའི་མྱ་ངན་གྱིས་ཡིད་མུག་སྟེ་སྡོད་པའི་
ཚེ་མཚོ་ནང་དུ་ཞུགས་ནས་མུ་ཏིག་འདོན་མཁན་རྣམས་རེ་རེ་བཞིན་མཚོ་ཁར་ཐོན་
བྱུང་བ་ན། སྤྲེའུ་དེ་ཡང་སྦར་མོའི་ནང་ཤིན་ཏུ་རྩ་ཆེའི་མུ་ཏིག་བྱུར་ཁེངས་ཁུར་ནས་
མཚོ་ཁར་ཐོན་ཏེ་ཨེ་པུ་མོ་ཙོན་ཧྥེར་གྱི་འགྲམ་དུ་ཡོང་ནས་མུ་ཏིག་རྣམས་དེ་གར་
བསྐྱུར། ཨེ་པུ་མོ་ཙོན་ཧྥེར་ནི་ཤིན་ཏུ་ཡ་མཚན་པར་གྱུར་ནས་སྤྲེའུ་འདི་བསམ་ཡུལ་
ལས་འདས་པའི་ཕན་ཐོགས་བྱུང་ཞེས་བརྗོད།
ཚོང་པ་རྣམས་མུ་ཏིག་གི་ཚོང་བྱུང་རྗེས་མུ་མཐུད་མཚོ་ཐོག་ཏུ་བསྐྱོད་དེ་ཛུ་ནུ་
ཅི་ཞེས་པའི་གླིང་ཕྲན་ཞིག་ཏུ་སླེབས། གླིང་ཕྲན་དེ་ནི་སྲིན་པོ་མི་ཟན་གྱི་ཡུལ་ཡིན་
པས། སྲིན་པོ་དེ་རྣམས་མི་ཤ་བཟའ་རྒྱུར་ཤིན་ཏུ་རྔམ། ཚོང་པ་རྣམས་གླིང་ཕྲན་དེ་
ཐོག་ཏུ་འབྱོར་མ་ཐག་སྲིན་པོ་རྣམས་ཀྱིས་བསྐོར་ནས་ཚང་མ་དུས་གཅིག་ཏུ་བཟུང་
ཐོག་དེ་ཉིན་རང་མི་ཁག་གཅིག་བསད་ནས་བཟས་པ་དང་དེ་འཕྲོས་རྣམས་ཁང་བུར་
བཅུག་སྟེ་རིམ་གྱིས་བཟའ་རྒྱུར་བཞག ཁོང་རྣམས་སྲིན་པོའི་ལག་ཏུ་ཚུད་པས་ད་ནི་
འཆི་རྒྱུ་ལས་མ་འདས་སྙམ་པའི་འཇིགས་སྣང་དང་སྡུག་བསྔལ་གྱིས་ཚང་མ་གཏམ་
སྨྲ་བའི་སྤྲོས་པ་ཡང་བྲལ། འོན་ཀྱང་མཚན་མོའི་དུས་སུ་སྤྲེའུ་དེ་ཨེ་པུ་མོ་ཙོན་ཧྥེར་གྱི་
འགྲམ་དུ་ཡོང་ནས་ཁོ་བཀྱིགས་པ་ལས་བཀྲོལ་བ་ན། དེར་ཡོད་མི་རྣམས་ཀྱིས་མགྲིན་
གཅིག་ཏུ་ཨེ་པུ་མོ་ཙོན་ཧྥེར་ད་ཁྱོད་ཀྱིས་ང་ཅག་སྐྱོབས་ཤིག་ཅེས་བརྗོད།
ཨེ་པུ་མོ་ཙོན་ཧྥེར་གྱིས་ཁྱོད་རྣམས་གོ་བར་གྱིས་ཤིག ཨཱ་ལཱའི་ཐུགས་རྗེས་སྤྲེའུ་
འདིས་བདག་བསྐྱབས་བྱུང་བས་ཁོ་བོས་སྤྲེའུ་འདི་ལ་གསེར་ཊམ་སྟོང་ཕྲག་གཅིག་
སྦྱིན་རྒྱུ་ཡིན་ཞེས་བརྗོད།
ཚོང་པ་གཞན་རྣམས་ཀྱིས་ཀྱང་བདག་ཅག་སྲོག་མགོ་ཐོན་ན་ངེད་རྣམས་མི་
རེས་སྤྲེའུ་འདི་ལ་གསེར་ཊམ་སྟོང་ཕྲག་རེ་སྦྱིན་རྒྱུ་ཡིན་ཞེས་བརྗོད།
སྐབས་དེར་སྤྲེའུ་དེས་མི་སྐད་གོ་བ་ལྟར་དེ་མར་ཚུར་མཆོངས་ནས་ཚོང་པ་རེ་
རེ་བཞིན་བཀྱིགས་པ་ལས་བཀྲོལ་བས། ཚང་མ་གསང་སྟབས་ཀྱིས་མཚོ་ཁར་བྲོས་
ཐར་བ་ན། ཁོ་པ་ཚོའི་གྲུ་གཟིངས་དེ་ཡང་དེ་གར་གྲ་ཆག་གྲུ་ཉམས་མེད་པར་ཡོད་
པས། ཚང་མ་ཟིང་ཟིང་འཚུབ་འཚུབ་ཀྱི་ངང་གྲུ་ལ་ཞུགས་ནས་བྲོས། ཁོང་རྣམས་
ཉེན་ཁ་ལས་གྲོལ་མཚམས་སུ་སླེབས་པའི་ཚེ་ཨེ་པུ་མོ་ཙོན་ཧྥེར་གྱིས་ཚོང་པ་རྣམས་
ལ་སྨྲས་པར། ད་ནི་ང་ཅག་གི་དམ་བཅའ་སྒྲུབ་པའི་དུས་ལ་སླེབས་པས་སྤྲེའུར་སྦྱིན་
རྒྱུའི་དངུལ་རྣམས་བསྡུ་དགོས་པ་ཡིན་ཞེས་བརྗོད།
ཚང་མས་དེ་རང་ལེགས་སོ། །ཞེས་བརྗོད་ནས་མི་རེས་གསེར་ཊམ་སྟོང་ཕྲག་རེ་
བསྡུས་པས་ཡུད་ཙམ་གཅིག་ལ་སྤྲེའུར་དངུལ་འབོར་ཆེན་བྱུང་ཞིང་། དེ་དག་ཨེ་པུ་
མོ་ཙོན་ཧྥེར་གྱིས་ཉར་ཚགས་བྱས། ཚོང་གྲུ་མུ་མཐུད་ཡུལ་དུ་ལོག་པའི་མཚོ་ལམ་བཅད་
ནས་སོང་སོང་བའི་མཐར་ཡུལ་པཱ་ཟོ་རཱར་འབྱོར། ཚོང་པ་རྣམས་རང་རང་གི་ནང་མི་
སྤུན་མཆེད་དང་ཟླ་གྲོགས་རྣམས་འཕྲད་པའི་དགའ་ཚོར་གྱི་སྤུ་ལོང་གཡོས། ཨེ་པུ་མོ་
ཙོན་ཧྥེར་ནི་ཡུལ་དུ་འབྱོར་བ་དང་ཨེ་པུ་མོ་ཧན་མུ་དྷ་ཁཱ་སི་ལེ་ཉི་གང་དུ་ཡོད་པ་དྲིས།
གཏམ་དེ་ཁོ་བོའི་སྐྱེད་མའི་རྣ་ལམ་དུ་ཐོས་མ་ཐག་མས་བདག་གི་མལ་འགྲམ་
དུ་ཡོང་ནས་སྨྲས་པར། བུ་ཁྱོད་ཉོན་ཅིག ཨེ་པུ་མོ་ཙོན་ཧྥེར་ཚོང་ལ་སོང་ནས་ལོག་
ཡོད་སྐད་འདུག་ན། ཁྱོད་མྱུར་བར་ལངས་ནས་ཁོ་མཇལ་བར་སོང་སྟེ་ཁོང་ཚོང་ནས་
འཁོར་བའི་བཀྲ་ཤིས་འཚམས་ཞུ་དང་འབྲེལ་ཁྱོད་ལ་ཅ་དངོས་གང་ཞིག་ཉོས་ཡོད་
པ་འདྲི་བར་གྱིས། ངེས་མེད་ཨཱ་ལཱས་ཁྱོད་ལ་དངོས་གྲུབ་ཆེ་ལེགས་ཤིག་བསྩལ་ཡོད་
ཤས་ཆེ་ཞེས་བརྗོད་པ་ན། བདག་གིས་མ་ཁྱོད་ཀྱིས་ཁོ་བོ་པང་དུ་བཏབ་ནས་མལ་ཁྲི་
ལས་ཕབ་སྟེ་ལག་བཏང་ནས་ཁྱིམ་སྒོ་འདོན། བདག་གིས་མཚོ་འགྲམ་དུ་ལྟ་བར་འགྲོ་
ཞེས་བརྗོད།
བདག་གིས་ལེ་ལོའི་གོམ་འགྲོས་དང་བཅས་ཏེ་མཚོ་འགྲམ་དུ་སོང་བ་ན། ཨེ་པུ་
མོ་ཙོན་ཧྥེར་གྱིས་བདག་མཐོང་མ་ཐག་བདག་གི་བུ་ཁྱོད་བྱོན་པ་ལེགས། ཨཱ་ལཱའི་ཐུགས་
རྗེས་ཁྱོད་ཀྱི་དངུལ་དེས་བདག་གི་སྲོག་བསྐྱབས་པ་མ་ཟད། ཚོང་པ་རྣམས་ཀྱང་འཇིགས་
པ་ལས་གྲོལ་ཐུབ་པ་བྱུང་སོང་ཞེས་བརྗོད་པ་དང་། ཡང་དེ་མུར་བདག་གིས་ཁྱོད་ལ་སྤྲེའུ་
འདི་ཉོས་པ་ཡིན། ཁྱོད་ཀྱིས་སྤྲེའུ་འདི་ཁྱིམ་དུ་ཁྲིད་སོང༌། ཡུད་ཙམ་སོང་ནས་ཁོ་བོ་ཁྱོད་
ཀྱི་ཁྱིམ་དུ་ཡོང་ནས་ཁྱོད་ལ་གཏམ་བརྗོད་དགོས་པ་ཡོད་ཅེས་བརྗོད།
བདག་གིས་སྤྲེའུ་ཁྲིད་ནས་ཁྱིམ་དུ་ལོག ལམ་བར་དུ་བདག་གི་བློ་ངོར་ཨཱ་ལཱ་
ཚད་བཙུགས། སྤྲེའུ་འདི་ནི་ཚོང་ཟོག་ཧ་ལས་དགོས་པ་ཞིག་ཡིན་པ་འདྲ་སྙམ། ཁྱིམ་
དུ་འབྱོར་བ་དང་སྐྱེད་མར་མ་ཁྱེད་ཀྱིས་བདག་གཉིད་ལས་བསླངས་ཏེ་ཚོང་གི་ལས་
སུ་གཞོལ་དགོས་བརྗོད་པ་ད་ནི་ཁྱེད་ཚོང་ཟོག་འདི་ལ་ལྟོས་དང༌། ཞེས་བརྗོད་ནས་
བློ་ཕམ་ཡིད་ཆད་ཀྱི་ངང་ཁྱིམ་དུ་ཉལ་ཏེ་བསྡད། ཡུད་ཙམ་སོང་བ་ན་ཨེ་པུ་མོ་ཙོན་
ཧྥེར་གྱི་གམ་གཡོག་ཅིག་བདག་གི་ཁྱིམ་དུ་ཡོང་ནས་ཁྱེད་ཨེ་པུ་མོ་ཧན་མུ་དྷ་ཁཱ་སི་ལེ་
ཉི་ཡིན་ནམ་ཞེས་དྲིས་བྱུང་བ་ན། བདག་གིས་ཡིན་ནོ། །བདག་ནི་ཁཱ་སི་ལེ་ཉི་ཡིན་
ཞེས་བརྗོད། སྐབས་དེར་བགྲེས་སོང་ཨེ་པུ་མོ་ཙོན་ཧྥེར་བདག་གི་རྒྱབ་ཏུ་ཕེབས་
ཟིན་ཡོད་པས། ཁོ་བོས་དེ་མར་ཡར་ལངས་ནས་ཁོང་གི་ཕྱག་ལ་འོ་སྦྱར། ཁོང་གིས་
བདག་ལ་ཁྱོད་ངའི་ཁྱིམ་དུ་འགྲོ་དགོས་ཞེས་གསུངས།
བདག་གིས་བགྲེས་སོང་གི་བཀའ་བཞིན་ཁོང་གི་ཁྱིམ་དུ་སོང་བ་ན། ཁོང་གིས་
འཁོར་གཡོག་བོས་ནས་དངུལ་མང་པོ་ཞིག་བཏོན་ཏེ་བདག་ལ་སྨྲས་པར། བུ་ཁྱོད་
གོ་བར་གྱིས་ཤིག ཨཱ་ལཱའི་ཐུགས་རྗེས་དངུལ་འདི་དག་ནི་ཁྱོད་ཀྱི་དངུལ་ཊམ་སྒོར་ལྔ་
པོ་དེའི་ཁེ་འབབ་རེད། ཅེས་གསུངས་ནས་དེ་རྣམས་སྒམ་ཞིག་གི་ནང་དུ་བླུགས་ཏེ་
དངུལ་སྒམ་གྱི་ལྡེ་མིག་བདག་ལ་སྤྲད་རྗེས་དངུལ་འདི་རྣམས་ཁྱོད་ཀྱི་ཡིན་པས་ཁུར་
སོང་ཞེས་གསུངས་ནས་འཁོར་གཡོག་དེ་སྐྱེལ་བར་བཏང་།
ཁོ་བོས་ཨེ་པུ་མོ་ཙོན་ཧྥེར་གྱི་ངག་བཀོད་ལྟར་དངུལ་སྒམ་དེ་འཁོར་གཡོག་ལ་
བསྐུར་ནས་ཁྱིམ་དུ་ལོག བདག་གི་སྐྱེད་མས་དངུལ་རྣམས་མཐོང་བ་ན། དགའ་སྤྲོ་
དཔག་ཏུ་མེད་པ་བྱུང་ནས་བདག་ལ་བུ་ཁྱོད་ཉོན་ཅིག ཨཱ་ལཱའི་ཐུགས་རྗེས་ངེད་མ་
བུ་གཉིས་སྡུག་བསྔལ་ལས་བསྐྱབས་པ་རེད་ན། ད་ནས་བཟུང་ཁྱོད་སྒྱིད་ལུག་སྟེ་སྡོད་
མི་རུང་། སྙིང་སྟོབས་བསྐྱེད་ནས་ཚོང་གི་ལས་སུ་འབུངས་དགོས་ཞེས་བརྗོད།
བདག་གིས་སྐྱེད་མའི་ངག་བཀོད་བཞིན་དེ་ཉིན་ནས་ལེ་ལོའི་སྤྱོད་པ་རིང་དུ་
དོར་ཞིང༌། སྙིང་སྟོབས་བསྐྱེད་ནས་གྲོང་ཁྲོད་དུ་ཚོང་ཁང་ཞིག་བཙུགས་ཏེ་ཚོང་གི་
འདུ་འགོད་ལ་གཞོལ། དུས་དེ་ནས་བཟུང་སྤྲེའུ་དེ་ཡང་གནས་མལ་བཟའ་བཏུང་
ཐམས་ཅད་ཁོ་བོ་དང་མཉམ་དུ་སྤྱད་ནས་ངེད་གཉིས་ལུས་དང་གྲིབ་མ་བཞིན་བྲལ་
མེད་དུ་འགྲོགས། སྤྲེའུ་དེ་ཉིན་ལྟར་ཞོགས་པ་ཕྱི་ལ་ཐོན་ནས་ཉིན་གུང་མཚམས་སུ་
ཁྱིམ་དུ་ལོག་ཡོང་བ་ཡིན། ཁོ་ལོག་ཡོང་བའི་ཚེ་ཉིན་ལྟར་ལག་ཏུ་གསེར་ཊམ་སྟོང་
ཕྲག་རེ་བླུགས་པའི་དངུལ་ཁུག་རེ་ཁུར་ནས་བདག་གི་མདུན་དུ་བཞག་རྗེས་ཁོ་བོ་
དང་མཉམ་དུ་ཚོང་ཁང་ནང་སྡོད་པ་ཡིན། དེ་ལྟར་ལོ་ཟླ་ཞག་སྦྲེལ་གྱིས་དུས་ཡུན་
རིང་པོ་སོང་བ་ན། བདག་ལ་དངུལ་ནོར་ཤིན་ཏུ་མང་པོ་བྱུང་ནས་ཕྱུག་བདག་ཏུ་
གྱུར་བས། བདག་གིས་ས་ཁང་ས་ཞིང་དང་། བྲན་གཡོག རྟ་དྲེལ། ཤིང་རྟ་འཁོར་
ལོ་སོགས་ཉོས་ནས་བདེ་ཞིང་སྐྱིད་པའི་འཚོ་བར་རོལ།
བསམ་ཡུལ་ལས་འདས་པ་ཞིག་ལ་ཉིན་ཞིག་སྤྲེའུ་དང་ངེད་གཉིས་རྣམ་ཀུན་
ལྟར་ཚོང་ཁང་ནང་ཚོང་གི་འདུ་འགོད་ལ་གཞོལ་ནས་སྡོད་པའི་ཚེ་སྤྲེའུ་དེ་གློ་བུར་དུ་
གདོན་ཞུགས་པ་ལྟར་ཕར་རྒྱུག་ཚུར་རྒྱུག་དང་ཕར་ལྟ་ཚུར་ལྟ་བྱས་ནས་རྣམ་ཀུན་དང་
མི་འདྲ་བའི་སྤྱོད་ཚུལ་ཡ་མཚན་ཅན་ཞིག་བྱེད་པ་ན། བདག་གི་བློ་ངོར་སྤྲེའུ་འདི་ལ་
གནས་ཚུལ་ཅི་ཞིག་བྱུང་བ་ཡིན་ནམ་སྙམ་ནས་ཤོད་ཚོད་མི་ཐིག་པར་ལུས་པའི་ཚེ་ན།
སྤྲེའུས་གློ་བུར་དུ་མི་སྐད་བརྒྱབ་སྟེ་ཨེ་པུ་མོ་ཧན་མུ་དྷ་ཞེས་བདག་གི་མིང་ནས་བོས་
བྱུང་བ་ན། ཁོ་བོ་ནི་ཤིན་ཏུ་སྐྲག་པར་གྱུར་ནས་སྙིང་ག་ཡང་རྡིག་རྡིག་ཏུ་འཕགས།
དེ་མུར་སྤྲེའུས་བདག་ལ་ཁྱོད་སྐྲག་མི་དགོས། དྲང་པོར་བརྗོད་ན་ཁོ་བོ་ནི་ལྷ་ཡི་རྣམ་
སྤྲུལ་ཡིན། ཁྱོད་ཀྱི་གནས་ཚུལ་མི་ལེགས་པས་བདག་ནི་ཁྱོད་ལ་རོགས་རམ་བྱེད་དུ་
ཡོང་བ་ཡིན། ད་ཆ་ཁྱོད་ལ་རང་ཉིད་ཀྱིས་ཀྱང་ཚོད་རྩིས་མི་ཐུབ་པའི་རྒྱུ་དངུལ་ཤིན་
ཏུ་མང་པོ་གསོག་ནས་ཕྱུག་བདག་ཏུ་གྱུར་ཟིན་པ་རེད་ན། བདག་ལ་རེ་བའི་དོན་
ཞིག་ཡོད་པ་ཁྱོད་ཀྱིས་སྒྲུབ་པའི་ཁས་བླངས་ན་ཁྱོད་ལའང་ཕན་པ་ཡོང་ཞེས་བརྗོད།
བདག་གིས་ཁྱོད་ལ་བྱ་བ་གང་ཞིག་སྒྲུབ་དགོས་པ་ཤོད་ཅིག་ཅེས་བརྗོད།
སྤྲེའུས་བདག་གིས་བཅོ་ལྔའི་ཟླ་ལྟར་མཛེས་པའི་གཞོན་ནུ་མ་ཞིག་ཁྱོད་ཀྱི་ཆུང་
མར་སྦྱར་རོ་ཞེས་བརྗོད།
བདག་གིས་འདི་འདྲ་ཅི་ཡིན། ཁྱོད་ཀྱིས་བདག་ལ་དྲང་པོར་ཤོད་ཅིག
སྤྲེའུ ས་ཕྱི་ཉིན་ཁྱོད་གཟབ་མཆོར་རྒྱས་པར་སྤྲས་ཤིང༌། གསེར་སྒ་དང་དངུལ་
སྲབ་བསྟད་པའི་དྲེའུ་བཅིབས་ཏེ་འབྲུ་རིགས་ཁྲོམ་རར་སོང་ནས་ཡུ་ལེ་ཕུ་ཞེས་པའི་
སྐྱེ་བོ་ཞིག་བཙལ་ཏེ་ཁོའི་ཚོང་ཁང་དུ་སོང་ནས་ཁོ་དང་གླེང་མོལ་གྱིས། དེ་ནས་ཁོ་
ལ་ཁྱེད་ཀྱི་གཅེས་པའི་བུ་མོ་བདག་གི་ཆུང་མར་ལེན་འདོད་པས་ཁོ་བོ་གཉེན་སློང་དུ་
ཡོང་བ་ཡིན་ཞེས་བརྗོད། གལ་ཏེ་ཁོ་པས་ཁྱོད་དབུལ་བའམ། ཡང་ན་ཉམས་ཆུང་
བ་དང་རིགས་དམའ་བར་སྙམ་ན་ཁྱོད་ཀྱིས་ཁོ་ལ་གསེར་ཊམ་སྟོང་ཕྲག་གཅིག་སྦྱིན།
ད་དུང་ཁོ་པ་འདོད་བློ་མ་ཁེངས་ན་ཁྱོད་ཀྱིས་དངུལ་རིམ་བརྩེགས་ཀྱིས་སྤྲད་དེ་ཁོ་བློ་
ཡིད་ཚིམ་པ་བཟོ་དགོས་ཞེས་བརྗོད།
བདག་གིས་ཁྱོད་ཀྱིས་བརྗོད་པ་ལེགས་སོ། །ཨཱ་ལཱའི་བཀའ་དང་མ་འགལ་ན་ཕྱི་
ཉིན་ཁོ་བོས་ཅི་ནས་ཀྱང་འགྲོའོ་ཞེས་བརྗོད།
ཕྱི་ཉིན་བདག་གིས་གཟབ་མཆོར་ལེགས་པར་སྤྲས་ཤིང་། གསེར་སྒ་དང་དངུལ་
སྲབ་བསྟད་པའི་དྲེའུ་བཞོན། འཁོར་གཡོག་བཅུ་ཕྲག་གཅིག་ཁྲིད་དེ་འབྲུ་རིགས་ཁྲོམ་
རར་ཡུ་ལེ་ཕུ་འཚོལ་བར་བསྐྱོད། ཁོའི་ཚོང་ཁང་རྙེད་པ་དང་དེ་གར་དྲེའུ་ལས་བབས་
ཏེ་ཁོ་ལ་འཚམས་ཞུ་བྱས་རྗེས་གདན་ཐོག་ཏུ་འཁོད་ནས་ཁོ་དང་འཕྲོས་མོལ་བྱས།
སྐབས་དེར་ཁོས་བདག་ལ་སྨྲས་པར། ཁྱོད་འདིར་ཕེབས་པ་སྐུ་དོན་ཅི་ཡོད་དམ་ཞེས་
དྲིས་བྱུང་བ་ན། བདག་གིས་ཁྱེད་ཀྱི་གཅེས་པའི་བུ་མོ་ཁོ་བོའི་ཆུང་མར་ལེན་འདོད་
པས། བདག་གཉེན་སློང་དུ་ཡོང་བ་ཡིན་ཞེས་བརྗོད།
ཁོས་ཁྱོད་ལ་རྒྱུ་ནོར་མེད་ལ་མིང་གྲགས་ཀྱང་མེད་པའི་ཁར་རིགས་ཀྱང་དམའ་
བས། ཁྱོད་བདག་གི་བུ་མོ་དང་གཉེན་སྒྲིག་བྱེད་རུང་ངམ་ཞེས་བརྗོད།
བདག་གིས་ཨམ་ཕྲག་ནས་གསེར་ཊམ་སྟོང་ཕྲག་གཅིག་བླུགས་པའི་དངུལ་ཁུག་
བཏོན་ཞིང་ལག་གཉིས་ཀྱིས་བཏེགས་ནས་ཁོ་ལ་བྱིན་ཏེ་འདི་ནི་བདག་གི་མིང་གྲགས་
དང་རིགས་རུས་མཚོན་བྱེད་ཡིན། གནའ་མིའི་ངག་རྒྱུན་དུ།
ལག་ཏུ་གསེར་ཊམ་དངུལ་ཊམ་ཡོད་གྱུར་ན། །
ཁ་མཁས་འདྲ་ཆགས་སྙན་པོའི་གཏམ་ཡང་སྨྲ།།
ཉེ་དུ་རྣམས་ཀྱིས་དེ་ཡི་ངག་ལ་ཉན། །
དེ་ནི་སྐྱེ་མཆོག་དམ་པའི་ཚུལ་དུ་འཛིན། །
རྒྱུ་དངུལ་གཉིས་ཀྱི་འབྱོར་པ་མེད་གྱུར་ན།
ཉམས་ཆུང་གོས་ཧྲུལ་མི་ཡི་མིག་ལ་ངན།
འབྱོར་ལྡན་རྣམས་ཀྱིས་ངག་འཆལ་གཏམ་སྨྲ་ཡང་
ཀུན་གྱིས་བཀུར་ཞིང་ངོ་བསྟོད་སྤྲེལ་ལད་བྱེད། །
དབུལ་པོས་ཤ་ཚའི་དྲང་གཏམ་བརྗོད་ན་ཡང་། །
ཡིད་ཆེས་བྱེད་མི་ནམ་མཁའི་མེ་ཏོག་འདྲ། །
གནའ་བོའི་དུས་ནས་ད་ལ་ཐུག་གི་བར། །
ཤར་ནུབ་ལྷོ་བྱང་གང་དུ་སོང་ན་ཡང་། །
གསེར་དངུལ་རྒྱུ་ནོར་གྱིས་ནི་མི་རྣམས་ལ།
དབང་དང་མཛེས་པའི་རྒྱན་གྱིས་ཕྱུག་པར་གྱུར།།
དེ་ནི་རྫུན་ཁྲམ་ཤོད་པའི་སྨྲ་ལྕེ་དང་། །
མི་གསོད་རྟ་ཁྱེར་བྱེད་པའི་ལག་ཆ་ཡིན། །
བདག་གིས་མནའ་མའི་སྙན་ངག་དེ་བཟླས་རྗེས་ཡུ་ལེ་ཕུས་མིག་གཉིས་ས་ལ་
ཕབ་ནས་ཡུད་ཙམ་བསམ་བློ་བཏང་རྗེས་ཁོས་མགོ་བོ་བཏེགས་ནས་བདག་ལ་སྨྲས་
པར། ཁྱོད་ཁོ་བོའི་བུ་མོ་དང་གཉེན་སྒྲིག་བྱེད་བདེན་ཡིན་ན། ཁྱོད་ཀྱིས་ཁོ་བོར་ད་
དུང་གསེར་ཊམ་སྟོང་ཕྲག་གསུམ་སྤྲོད་དགོས་ཞེས་བརྗོད།
བདག་གིས་དེ་དེ་བཞིན་ནོ། །ཁྱོད་ཀྱིས་ཅི་གསུངས་པ་བཞིན་ཞུའོ་ཞེས་བརྗོད་
ནས་ཀ་ཀོར་མེད་པར་འཁོར་གཡོག་ཅིག་ཁྱིམ་དུ་གསེར་ཊམ་སྟོང་ཕྲག་གསུམ་ལེན་དུ་
བཏང་ནས་ཁོ་ལ་བྱིན། དངུལ་རྣམས་ལག་ཏུ་བྱུང་མཚམས་ཡུ་ལེ་ཕུས་འཁོར་གཡོག་
རྣམས་ལ་ཚོང་ཁང་སྒོ་རྒྱག་དགོས་པའི་བཀའ་བཏང་རྗེས་ཟླ་གྲོགས་འགའ་བོས་ཏེ་
ངེད་རྣམས་ཁོ་པའི་ཁྱིམ་དུ་ཁྲིད་ནས་དེ་གར་གཉེན་ཡིག་བྲིས་རྗེས་བདག་ལ་ཉིན་
བཅུ་སོང་བ་ན་ཁྱོད་ཀྱི་གཉེན་སྟོན་བྱེད་དོ་ཞེས་བརྗོད།
བདག་ནི་དགའ་བཞིན་སྤྲོ་བཞིན་ཁྱིམ་དུ་ལོག་རྗེས་ཁྱིམ་མིའི་ལྐོག་ཏུ་སྤྲེའུ ར་
གཉེན་སློང་དུ་སོང་བའི་གནས་ཚུལ་རྣམས་གླེང་། སྤྲེའུས་ལེགས་སོ་ལེགས་སོ། །ཞེས་
བརྗོད་ནས་བསྔགས་བརྗོད་བྱས། དེ་ནས་གཉེན་སྒྲིག་བྱེད་པའི་དུས་ལ་གཏུག་ཉེའི་
མཚམས་སུ་སྤྲེའུས་བདག་ལ་རེ་དོན་ཞིག་ཡོད་པ་དེ་ཁྱོད་ཀྱིས་སྒྲུབ་ཐུབ་ཚེ་སླད་བྱ་བ་
ཐམས་ཅད་ཁྱོད་ཀྱི་ངག་ལ་ཉན་རྒྱུ་ཡིན་ཞེས་བརྗོད།
བདག་གིས་ཁྱོད་ལ་རེ་དོན་ཅི་ཡོད་པ་ཤོད་ཅིག་ཅེས་བརྗོད།
སྤྲེའུས་བག་ཁང་གི་ཁ་སྤྲོད་དུ་གཉེར་ཚང་ཞིག་ཡོད་པ་དེའི་སྒོ་ཐོད་ཀྱི་ཟངས་
ལུང་འོག་ཏུ་ལྡེ་མིག་ཡོད་པ་དེས་གཉེར་ཚང་སྒོ་ཕྱེ་སྟེ་ཁྱོད་ནང་དུ་སོང་། གཉེར་ཚང་
སྦུག་ཏུ་ཟུར་བཞིར་སྔགས་ཡིག་བཀོད་པའི་དར་ཆ་བཙུགས་པའི་ལྕགས་ཀྱི་སྒྲོམ་བུ་
ཞིག་ཡོད་པ་དེའི་ནང་གསེར་དངུལ་གྱིས་བཀང་པའི་སྡེར་མ་དང༌། དེའི་མཐའ་སྐོར་
དུ་སྦྲུལ་ཆུང་བཅུ་གཅིག་ཡོད་པ། སྡེར་མ་དེའི་ནང་ད་དུང་རྐང་པ་ཐི་གུས་བསྡམས་
པའི་བྱ་ཕོ་དཀར་པོ་ཞིག་དང་དེའི་འགྲམ་དུ་གྲི་ཆུང་ཞིག་ཀྱང་བཞག་ཡོད་པས། ཁྱོད་
ཀྱིས་གྲི་དེ་བླངས་ནས་བྱ་ཕོ་གསོད། སྔགས་ཡིག་བཀོད་པའི་དར་ཆ་རྣམས་དབྲལ།
དེ་ནས་ལྕགས་ཀྱི་སྒྲོམ་བུ་གཏོར་ཀྱོག་བསློག དེ་ནི་བདག་གིས་ཁྱོད་ལ་རེ་རྒྱུའི་དོན་
དེ་ཡིན་ཞེས་བརྗོད།
བདག་གིས་ཁྱོད་ཀྱི་ངག་བཀོད་བཞིན་དུ་སྒྲུབ་པར་བྱེད་དོ། །ཞེས་བརྗོད་པ་
དང་ཡུ་ལེ་ཕུའི་ཁྱིམ་དུ་སོང་ནས་ཐོག་མར་སྤྲེའུས་བཤད་པའི་གཉེར་ཚང་དེ་གང་དུ་
ཡོད་པ་བལྟས་རྗེས་ཆུང་མ་དང་ཐུག་ཕྲད་བྱས། མོ་ནི་སྐྱེ་འབྲས་མེ་ཏོག་གསར་པའི་
མདངས་ལ་འཁུ་ཞིང༌། ལང་ཚོའི་མཛེས་སྡུག་བརྗོད་པའི་ཚིག་གིས་ཀྱང་མཚོན་དུ་
མི་ཐུབ་པའི་ཡིད་འོང་གཞོན་ནུ་མ་ཕུལ་དུ་བྱུང་བ་ཞིག་འདུག་ན། ཁོ་བོ་ནི་ཡིད་ལ་
དགའ་བདེའི་ཚོར་བ་ཟད་མི་ཤེས་པ་བྱུང་།
དེ་ཉིན་མཚན་མོ་བག་མ་ནི་སྐྱིད་པའི་གཉིད་དུ་ཡུར། ཁོ་བོས་གསང་སྟབས་
ཀྱིས་མལ་ལས་ལངས་ཏེ་སྒྲ་མེད་མེར་གྱིས་བཞུད་ནས་གཉེར་ཚང་གི་སྒོ་ཕྱེ་སྟེ་བྱ་ཕོ་
བསད། དར་ཆ་རྣམས་དབྲལ། ལྕགས་ཀྱི་སྒྲོམ་བུ་དེ་ཡང་གཏོར་ཀྱོག་བསློགས་ནས་
སྤྲེའུས་མངགས་པའི་ལས་རྣམས་མ་ལུས་པ་བསྒྲུབས། འོན་ཀྱང་སྐབས་དེར་བག་མ་
གཉིད་ཧབ་སད་བརྒྱབ་སྟེ་མོས་གཉེར་ཚང་སྒོ་ཆེར་གདངས་ནས་ཡོད་པ་དང་བྱ་ཕོ་
བསད་པ་རྣམས་རིག་པ་ན། སྐད་ངན་དྲག་པོ་ཤོར་ནས་ཨཱ་ལཱས་མཁྱེན་ནོ། །ད་ནི་ཁོ་
མོ་གདོན་འདྲེས་ཁྲིད་རྒྱུར་ངེས་སོ་ཞེས་བརྗོད།
བག་མའི་སྐད་ཆ་མཇུག་འགྲིལ་མ་ཐག་གནས་མལ་གྱི་ཁང་བུ་དེ་ཡང་འདྲེ་
ངན་གྱིས་ཡོངས་སུ་བསྐོར་ཏེ་ཟང་ཟིང་གི་ཁྲོད་དུ་བག་མ་འདྲེ་ཡིས་བཟུང་ནས་ཁྲིད།
སྐབས་དེར་ཡུ་ལེ་ཕུ་དངངས་ཚབ་ཆེན་པོས་བདག་གི་སར་རྒྱུག་ཡོང་ནས་ཨེ་པུ་མོ་
ཧན་མུ་དྷ་ཁྱོད་ཅི་བྱེད་པ་ཡིན། འདི་ནི་ཁྱོད་ཀྱིས་ང་ཅག་ལ་སྟེར་བའི་ལག་པོད་ཡིན་
ནམ། བདག་གི་བུ་མོ་འདྲེ་ངན་གྱི་ལག་ཏུ་མི་ལྷུང་བའི་ཆེད་དུ་ཁོ་བོས་གཉེར་ཚང་
ནང་སྔགས་ཡིག་འདི་སྦྱར་བ་ཡིན། འདྲེ་ངན་དེས་ལོ་དྲུག་གི་སྔོན་ནས་ཐབས་ཤེས་
སྣ་ཚོགས་སྤྱད་དེ་བདག་གི་བུ་མོ་བཟུང་ཁྲིད་བྱེད་རྩིས་བྱས་ཀྱང་སྔགས་ཡིག་གི་མཐུ་
ལས་བཟུང་མ་བཏུབ། ད་ནི་ཐམས་ཅད་བརླགས་ཟིན་པས་ཁྱོད་འདིར་སྡོད་པའི་
སྐལ་བ་མ་མཆིས་ན་རིང་དུ་སོང་ཞེས་བརྗོད་ནས་བསྐྲད།
ཁོ་བོ་ནི་ཡུ་ལེ་ཕུའི་ཁྱིམ་ནས་ཐོན་ཏེ་བློ་ཕམ་ཡི་མུག་གི་ངང་ནས་རང་ཁྱིམ་དུ་
ལོག་པའི་ཚེ་ན་སྤྲེའུ་ནི་གར་སོང་ཆ་མེད་དུ་གྱུར། བདག་གིས་གང་སར་བཙལ་ཀྱང་
སྤྲེའུ འི་གྲིབ་མ་ཙམ་ཡང་མ་རྙེད། སྐབས་དེར་གློ་བུར་དུ་བདག་གི་བློ་ངོར་སྤྲེའུ་དེ་
ནི་ཁོ་བོའི་ཆུང་མ་བཙན་ཁྲིད་བྱེད་མཁན་འདྲེ་ངན་དེ་ཡིན་པ་ལྷང་ངེར་དྲན་ཞིང་།
བདག་གིས་ཁོའི་ཇུས་ངན་ལ་ཉན་ནས་བྱ་ཕོ་བསད་པ་དང༌། སྔགས་ཡིག་རྣམས་
གཏོར་ནས་ཁོ་ལ་གཞོན་ནུ་མ་བཙན་ཁྲིད་བྱེད་པའི་ལམ་བཤངས་ཏེ་རང་མགོ་ཆུ་
འདྲེན་གྱི་བྱ་བ་ཐབས་སྡུག་འདི་འདྲ་བྱས་པར་འགྱོད་པ་དྲག་པོས་ཡིད་འཆོལ་ཏེ་རང་
ངོ་རང་གིས་འབྲད་ཅིང༌། ལུས་ཀྱི་གྱོན་པ་རྣམས་ཀྱང་ཚལ་བུར་བཏང་ནས་ད་ནི་
སྡོད་པའི་གནས་མེད་པར་སྙམ་སྟེ་ཁྱིམ་ནས་ཐོན་ཞིང་དམིགས་པ་མེད་པར་ཉིན་གང་
ཕྱི་རོལ་ལུང་སྟོང་ས་མཐར་འཁྱམས། དེ་ལྟར་ཉི་མ་དགོང་ལ་འཁྱོགས་པའི་མཚམས་
སུ་འགྲོ་འདུག་གི་གནས་མི་ཤེས་པར་ཡིད་མུག་སྟེ་སྡོད་པའི་ཚེ་གློ་བུར་དུ་སྦྲུལ་ཆེན་
དཀར་ནག་གཉིས་འཛིངས་མོ་བྱེད་བཞིན་སླེབས་བྱུང་བ་ན། བདག་གིས་རྡོ་ཞིག་
བསྒྲུགས་ནས་བརྒྱབ་པས་གཏུམ་དྲག་ཆེ་བའི་སྦྲུལ་ཆེན་ནག་པོའི་ཐད་དུ་འཁེལ་ནས་
ཁོ་དེ་གར་འཆི་སོང་བས་སྦྲུལ་དཀར་པོ་དེ་བྲོས།
ཡུད་ཙམ་སོང་བ་ན་སྦྲུལ་དཀར་པོ་དེས་སྦྲུལ་དཀར་བཅུ་ཕྲག་གཅིག་ཁྲིད་ནས་
དེར་སླེབས་བྱུང་ཞིང༌། དེ་རྣམས་ཀྱིས་སྦྲུལ་ནག་པོའི་རོ་ཁོག་ལ་བསྐོར་ཏེ་དེའི་མགོ་
བོ་མ་གཏོགས་ལུས་ཧྲིལ་པོའི་ཤ་ཁྲག་ལོངས་སུ་སྤྱད་མཚམས་བློ་ཡིད་ཚིམས་ནས་ལོག
ཚུལ་དེ་མཐོང་བས་ཁོ་བོ་ནི་ཡ་མཚན་ཤིན་ཏུ་ཆེན་པོ་སྐྱེས། སྐབས་དེར་བདག་ནི་
ངལ་བས་དུབ་སྟེ་འགྲོ་སྐྱོད་མ་ཐུབ་གཤིས། ལུས་ས་ལ་ཕབ་སྟེ་ཉལ་ནས་སྡོད་པའི་
ཚེ་གློ་བུར་དུ་ཐག་རིང་ནས་སྙན་པའི་ཚིག་གི་ང་རོ་འདི་ལྟར་ཐོས།
ལས་ཀྱི་སྲབ་མདའ་མ་འཛིན་གློད་ནས་ཞོག །
གང་འགྲོའི་ས་ལ་རང་དབང་བཞིན་དུ་གཏོང༌། །
མཚན་མོ་བློ་སེམས་ལྷོད་ལ་ཕབ་ནས་ཉོལ།
སྔ་བསམ་ཕྱི་བསམ་བྱེད་པའི་དགོས་པ་མེད། །
སྣང་སྲིད་ཐམས་ཅད་ཨཱ་ལཱའི་བཀོད་པ་ཡིན། །
སྐད་ཅིག་གཉིད་ལས་བསད་དུས་འགྱུར་བར་སྲིད།
ཚིག་འདི་ཐོས་པ་ན་ཁོ་བོ་ནི་དོན་གྱི་གནད་དམ་པ་ཇི་བཞིན་མ་རྟོགས་པར་ཡིད་
གཉིས་ཐེ་ཚོམ་གྱི་དྲ་བར་ཆུད་པའི་ཚེ་ན་སླར་ཡང་ཚིག་གི་བཟླས་པ་འདི་ལྟར་ཐོས།
མུ་སི་ལིམ་གྱི་དད་ལྡན་པ།།
ཁུ་རན་གསུང་རབ་ཀྱིས་ནི་ཁྱོད་རང་སྐྱོབ། །
དེ་ནི་ཁྱོད་ཀྱི་ལམ་སྟོན་སྒྲོན་མེ་ཡིན། །
དེ་ལ་ཁྱོད་ཀྱིས་དགའ་ངོམ་མཆོག་ཤེས་གྱིས།
འདྲེ་ཡི་བསླུ་བྲིད་བྱེད་པར་སྐྲག་མི་དགོས། །
བདག་ཅག་རྐང་གཉིས་མི་ཡི་འགྲོ་བ་ཡིན། །
ཨི་སི་ལམ་ནི་བདག་ཚོའི་དད་འདུན་ཡིན། །
བཟླས་ཚིག་འདི་ཐོས་པ་ན་ཁོ་བོའི་ངག་ནས་ཁྱོད་སུ་ཡིན་ནམ་ཞེས་དབང་
མེད་དུ་གཏམ་འདྲི་བར་ཐལ། སྐབས་དེར་བརྗོད་པའི་ཚིག་དེ་མིའི་ལུས་ཅན་ཞིག་
ཏུ་འགྱུར་ཏེ་བདག་གི་མདུན་དུ་ཐོན་ནས་སྨྲས་པར། ཁྱོད་སྐྲག་མི་དགོས། བདག་
ཅག་ནི་སེམས་བཟང་ལྷ་ཡི་སྤྲུལ་པ་ཡིན། སྔར་ཁྱོད་ཀྱི་དྲིན་གྱིས་འཚོ། ཁྱེད་ལ་དགོས་
པ་ཅི་མཆིས་པ་བདག་ལ་གསུངས། བདག་ཚོས་ཁྱོད་ལ་རོགས་རམ་བྱས་ནས་ཁྱོད་ཀྱི་
བསམ་དོན་འགྲུབ་པར་བྱེད་ཅེས་བརྗོད།
ཁོ་བོས་བདག་ལ་ཆག་སྒོ་ཆེན་པོ་འདི་ལྟ་བུ་བྱུང་བས། བདག་ལ་རེ་བའི་དོན་
ཆེན་པོ་ཡོད། འཇིག་རྟེན་འདིའི་ཐོག་བདག་ལྟ་བུའི་ཆག་སྒོ་འདི་འདྲ་བྱུང་མི་ཨེ་ཡོད་
ཅེས་བརྗོད།
སྤྲུལ་པ་དེས་ཁྱོད་ནི་ཨེ་པུ་མོ་ཧན་མུ་དྷ་ཁཱ་སི་ལེ་ཉི་མ་ཡིན་ནམ་ཞེས་དྲིས།
བདག་གིས་ཁོ་བོ་ནི་ཁཱ་སི་ལེ་ཉི་ཡིན་ཞེས་བརྗོད།
སྤྲུལ་པ་དེས་བདག་ནི་སྦྲུལ་དཀར་པོ་དེའི་སྤུན་ཡིན། ཁྱེད་ཀྱིས་ཁོའི་དགྲ་བོ་
བསད་དེ་ཁོ་སྲོག་ཉེན་ལས་བསྐྱབས། ངེད་རྣམས་ཕ་གཅིག་མ་གཅིག་གི་བུ་སྤུན་བཞི་
ཡོད། ཁྱོད་ཀྱི་བཀའ་དྲིན་བསམ་བརྗོད་འདས་པས་ཁྱོད་ནི་ངེད་ཅག་སྤུན་རྣམས་ཀྱི་
དྲིན་ཆེན་ཡིན། ཁྱོད་ལ་མགོ་སྐོར་གཏོང་མཁན་སྤྲེའུ་དེ་ནི་འདྲེ་ངན་གྱི་སྤྲུལ་པར་
མཆིས། འདྲེ་ངན་དེས་གཡོ་ཐབས་དེ་ལྟ་བུ་ཞིག་མ་སྤྱད་ན་ཁོ་ལ་གཞོན་ནུ་མ་དེ་རག་
མི་ཐུབ། ཁོས་རིང་མོ་ཉིད་ནས་གཞོན་ནུ་མ་དེ་འདོད་ཀྱང་སྔགས་ཡིག་གིས་བཀག་ནས་
ངན་ཇུས་ལམ་དུ་མ་ལྷོངས། སྔགས་ཡིག་དེ་མེད་པ་མ་བཟོས་ན་ཁོ་གཞོན་ནུ་མ་དེའི་
འགྲམ་དུ་བཅར་མི་ཐུབ། ད་ནི་ཁྱོད་བློ་གཡེང་དང་སེམས་ཚབ་བྱེད་མི་དགོས། ཁྱོད་ཀྱི་
བཀའ་དྲིན་གཟོ་བའི་ཆེད་དུ་ང་ཅག་གིས་འདྲེ་ངན་དེ་གསོད་པར་བྱེད་ཅེས་བརྗོད།
ལྷ་ཡི་སྤྲུལ་པ་དེས་གད་རྒྱངས་ཆེས་ཆེར་བསྒྲགས་པ་ན་སྐད་གཅིག་ལ་ཁོའི་ལག་
རོགས་རྣམས་དུས་གཅིག་ཏུ་དེ་གར་སླེབས་བྱུང་བ་ན། ཁོས་དེ་རྣམས་ལ་སྤྲེའུ་གར་སོང་
དྲིས་པས་དེ་ཁྲོད་ཀྱི་སྐྱེ་བོ་ཞིག་གིས་ཁོ་གང་དུ་སྡོད་པ་བདག་གིས་ཤེས་ཞེས་བརྗོད།
ལྷ་ཡི་སྤྲུལ་པ་དེས་ཁོ་གང་དུ་སྡོད་པ་ཡིན་ནམ།
སྐྱེ་བོ་ཞིག་གིས་ཁོ་ནི་ཉི་མའི་འོད་མདངས་མི་ཕོག་པའི་ཟངས་གྲོང་དུ་སྡོད་པ་
རེད་ཅེས་བརྗོད།
ལྷ་ཡི་སྤྲུལ་པ་དེས་ཨེ་པུ་མོ་ཧན་མུ་དྷ། བདག་གིས་འཁོར་གཡོག་ཅིག་ཁྱོད་
རྒྱབ་ཏུ་ཁུར་ནས་གཞོན་ནུ་མ་འཚོལ་དུ་གཏོང༌། གཡོག་དེས་གཞོན་ནུ་མ་འདྲེ་ངན་
གྱི་ལག་ནས་འཕྲོག་ཐབས་ཁྱོད་ལ་སློབ། འོན་ཀྱང་ཁྱོད་རྒྱབ་ཏུ་འཁུར་མཁན་དེ་ཡང་
འདྲེ་ཞིག་ཡིན་པས། འགྲོ་བའི་ལམ་དུ་ཁྱོད་ཀྱིས་ཨཱ་ལཱའི་མཚན་འབོད་མི་རུང་། གལ་
ཏེ་ཁྱོད་ཀྱིས་ཨཱ་ལཱའི་མཚན་ནས་བོས་ན་ཁོས་ཁྱོད་ས་ཐོག་ཏུ་བརྡབས་ནས་ཁོ་བྲོས་
འགྲོ་བ་ཡིན་ཞེས་བརྗོད།
བདག་གིས་ཁྱོད་ཀྱི་ངག་བཞིན་དུ་བྱེད་དོ་ཞེས་བརྗོད།
དེའི་ཚེ་ཁོའི་གཡོག་ཅིག་བདག་གི་མདུན་དུ་ཡོང་སྟེ་ལུས་སྒུར་སྟབས་སུ་བསྡད་
ནས་བདག་གི་སྒལ་པར་ཕེབས་ཤོག ཅེས་བརྗོད་པ་དང་ཁོ་བོས་ཀྱང་གཡོག་དེའི་
སྒལ་པར་བཞོན་པ་ན་ཁོ་ནམ་མཁར་ཕུར། མཁའ་དབྱིངས་སུ་བདག་གིས་དེའུ་འབུར་
ལྟ་བུའི་གོ་ལ་ཞིག་མཐོང་བ་དང་ལྷ་རྣམས་ཀྱིས་བསྟོད་པའི་སྒྲ་དབྱངས་ཐོས། ཁོས་
བདག་རྒྱབ་ཏུ་ཁུར་ནས་མཁའ་དབྱིངས་ཀྱི་ངོ་མཚར་ཆེ་བའི་ལྟད་མོ་སྣ་ཚོགས་བསྟན་
པ་དང་སྦྲགས་བདག་ལ་ཨཱ་ལཱའི་མཚན་འབོད་མི་རུང་བའི་དྲན་སྐུལ་བྱས།
ངེད་གཉིས་མཁའ་དབྱིངས་སུ་གེགས་མེད་དུ་འཕུར་འགྲོ་བའི་ཚེ་ལུས་ལ་བེར་
ལྗང་གུ་གྱོན་ཞིང་། ངོ་གདོང་ནས་འོད་འཕྲོ་བ། མགོ་སྤུ་ཟིངས་ཤིང༌་། ལག་ཏུ་མེ་
སྟག་ཆེམ་ཆེམ་འཕྲོ་བའི་མཚོན་ཆ་ཐོགས་པའི་སྐྱེ་བོ་ཡ་མཚན་ཅན་ཞིག་ཀྲོང་ངེར་
ཐོན་ནས་སྨྲས་པར། ཨེ་པུ་མོ་ཧན་མུ་དྷ། ཁྱོད་གདམ་ངག་མི་འདོན་ན་བདག་གིས་
མཚོན་བརྒྱབ་ནས་ཁྱོད་གསོད་པར་བྱེད་ཅེས་བརྗོད་བྱུང་བ་ན། ཁོ་བོ་ནི་ཨཱ་ལཱར་
བསྟོད་པ་འབུལ་སེམས་ཀྱིས་དེ་མར་ཨཱ་ལཱ་ནི་འཇིག་རྟེན་གྱི་བདག་པོ་ཡིན། མོ་ཧན་
མུ་དྷ་ཁོང་གི་སློབ་མ་རེད་ཅེས་བརྗོད།
ཁོ་བོས་གདམས་ངག་བཏོན་མ་ཐག་སྐྱེ་བོ་དེས་མཚོན་རྒྱག་ཐེངས་གཅིག་ལ་
འདྲེ་དེ་ཐལ་བར་བསྲེགས་སོང་བས། བདག་མཁའ་དབྱིངས་ནས་རྦ་རླབས་དྲག་ཏུ་
འཕྱུར་བའི་རྒྱ་མཚོར་ལྷུངས། སྟབས་ལེགས་པ་ཞིག་ལ་གྲུ་པ་མི་ལྔ་ཡོད་པའི་གྲུ་ཆུང་
ཞིག་གིས་བདག་མཚོ་ནང་ནས་བསྐྱབས། ཁོ་པ་ཚོས་བདག་གི་གནས་ཚུལ་སྐད་ཆ་
དྲིས་ཀྱང་ངེད་ཚོའི་དབར་སྐད་བརྡ་མི་འཕྲོད་པས་ཁོ་བོས་ལྐུགས་བརྡ་བྱེད་རྒྱུ་ལས་
གཞན་པའི་ཐབས་མ་རྙེད། དེ་ནས་མི་དེ་རྣམས་ཀྱིས་ཁོ་བོ་ཁྲིད་ནས་ཉ་རྒྱ་བཀྲམས་
ཏེ་ན་ཀྲ་ཞིག་བཟུང་བ་དེ་བསྲེགས་ནས་བདག་ལ་ཤ་སྐྲགས་བྱིན་པས་གྲོད་པ་ཡང་
བགྲང༌། ངེད་རྣམས་རྒྱ་མཚོའི་ཐོག་ཉིན་ཞག་མང་པོ་སོང་ནས་མཐར་སྐམ་སར་
འབྱོར་བ་ན། མི་དེ་རྣམས་ཀྱིས་བདག་ཁོ་པ་ཚོའི་རྒྱལ་པོ་མཇལ་བར་ཁྲིད། བདག་
གིས་རྒྱལ་པོའི་སྐུ་མདུན་དུ་པུས་མོ་ས་ལ་བཙུགས་ནས་གུས་ཕྱག་ཕུལ། རྒྱལ་པོ་དེས་
ཨ་རབ་ཀྱི་སྐད་ཤེས་པས་བདག་ལ་གྱོན་པ་ཆ་ཞིག་སྦྱིན་ཏེ་ད་ནས་བཟུང་ཁྱོད་ཁོ་བོའི་
མདུན་འཁོར་དུ་སྡོད་ཅིག་གསུངས།
བདག་གིས་རྒྱལ་པོར་གྲོང་ཁྱེར་འདིའི་མིང་ལ་ཅི་ཟེར་ཞེས་དྲིས།
རྒྱལ་པོ་དེས་གྲོང་ཁྱེར་འདིར་ཧུ་ནོ་ཏུ་ཟེར་ཞིང༌། རྒྱ་ནག་གི་མངའ་ཁོངས་ཡིན་
གསུངས།
རྒྱལ་པོས་སྲིད་བློན་ལ་ཁོ་བོ་གྲོང་ནང་དུ་ལྟད་མོར་ཁྲིད་དགོས་པའི་བཀའ་
བསྩལ། གྲོང་ཁྱེར་དེའི་མི་རྣམས་སྔར་ལོག་པའི་ཆོས་སུ་དད་པས་ཐམས་ཅད་རྡོ་བར་
གྱུར་བས་ཁོ་བོས་མཐོང་བ་ཕལ་ཆེ་བ་ནི་ཤིང་སྣའི་རིགས་ཡིན། བདག་ནི་གྲོང་ཁྱེར་
དེར་བསྡད་ནས་དུས་ཡུན་ཟླ་གཅིག་ཙམ་སོང་རྗེས་ཉིན་ཞིག་ཁོ་བོ་གྲོང་ཁྱེར་དེའི་ཕྱི།
རོལ་གྱི་གཙང་པོ་ཞིག་གི་འགྲམ་དུ་ངལ་གསོས་ནས་སྡོད་པའི་ཚེ་སྲུང་དམག་གཅིག་
སླེབས་བྱུང་བ་དེས་བདག་ལ་ཁྱོད་ཨེ་པུ་མོ་ཧན་མུ་དྷ་ཁཱ་སི་ལེ་ཉི་ཡིན་ནམ་ཞེས་དྲིས།
བདག་གིས་ཁོ་བོ་ནི་ཁཱ་སི་ལེ་ཉི་ཡིན་ཞེས་བརྗོད།
སྲུང་དམག་དེས་ཁྱོད་སྐྲག་མི་དགོས། ཁྱོད་ནི་བདག་ཚོའི་སྲོག་སྐྱོབ་དྲིན་ཆེན་ཡིན།
ཁོ་བོས་ཁྱོད་སུ་ཡིན་ནམ་ཞེས་དྲིས་པར་སྲུང་དམག་དེས་བདག་ནི་སྦྲུལ་དཀར་
པོ་དེའི་སྤུན་ཡིན། ད་ཆ་ཁྱེད་དང་ཁྱེད་ཀྱི་ཆུང་མ་ཕྲད་ལ་ཉེ་ཞེས་བརྗོད་མཚམས།
ཁོས་གྱོན་པ་ཕུད་ནས་བདག་ལ་གཡོགས་ཏེ་སྨྲས་པར། ཁྱོད་སྐྲག་མི་དགོས། སྔར་
ཐལ་བར་བསྲེགས་པའི་འདྲེ་དེ་ང་ཅག་གི་འཁོར་གཡོག་རེད་ཅེས་བརྗོད་མཚམས་
བདག་རྒྱབ་ཏུ་ཁུར་ནས་མྱ་ངམ་ཐང་སྟོང་ཞིག་ཏུ་ཁྲིད་རྗེས་མདུན་ཕྱོགས་སུ་མཛུབ་
མོ་བཙུགས་ཏེ་ཁྱོད་རི་སུལ་འདི་གཉིས་བར་གྱི་གྲོག་རོང་དེ་ཐད་དྲངས་ཏེ་ཟངས་
གྲོང་རིག་མཚམས་བར་དུ་སོང་ནས་དེ་གར་ཁོ་བོ་བསྒུགས་ཏེ་སྡོད། ཁོ་བོས་ཁྱོད་ལ་
ཟངས་གྲོང་དུ་ཞུགས་པའི་ལམ་ལེགས་པར་སློབས་ཅེས་བརྗོད།
བདག་གིས་ཁོ་པའི་ངག་བཀོད་བཞིན་གྲོག་རོང་དེ་བརྒྱུད་ནས་ཟངས་གྲོང་གི་
འདབས་རོལ་བར་དུ་བསྐྱོད།། གྲོང་ཁྱེར་དེའི་ལྕགས་རི་ཐམས་ཅད་ཟངས་དམར་ལས་
གྲུབ་ཅིང༌། ཁོ་བོས་ལྕགས་རི་དེར་སྐོར་བ་ཞིག་བརྒྱབ་ཀྱང་གྲོང་ནང་དུ་ཞུགས་པའི་
སྒོ་ནི་མ་རྙེད། སྐབས་དེར་སྦྲུལ་དཀར་པོ་དེའི་སྤུན་བདག་གི་འགྲམ་དུ་སླེབས་ཟིན་
པས། ཁོས་སྔགས་ཡིག་བྲིས་པའི་དཔའ་དམ་ཞིག་བདག་ལ་སྤྲད་དེ་བདག་གི་ལུས་
བསྒྲིབས་ནས་གཞན་གྱིས་མ་རིག་པ་བྱས་རྗེས་ཁོ་པ་ཕྱིར་ལོག་སོང་བ་ན། ཙིར་ཙིར་
གྱི་སྐད་སྒྲ་ལང་ལོང་དུ་ཕྱུར་བ་དང་དུས་གཅིག་ཏུ་མིག་གཉིས་བྲང་དུ་སྐྱེས་པའི་མི་
ཚོགས་བགྲང་གིས་མི་ལངས་བ་ཞིག་ཐོན་ནས་བདག་ལ་ཁྱོད་སུ་ཡིན་ནམ་ཞེས་དྲིས།
ཁོ་བོས་དེ་རྣམས་ལ་རང་གི་གནས་ཚུལ་བརྗོད་པས། དེ་རྣམས་ཀྱིས་ང་ཅག་ནི་
སྦྲུལ་དཀར་གྱི་མངའ་འབངས་ཡིན། ཁྱོད་ཀྱིས་བརྗོད་པའི་འདྲེ་ངན་དང་གཞོན་ནུ་
མའི་གནས་ཚུལ་བདག་ཚོས་མི་ཤེས། ཕར་ཕྱོགས་སུ་ཆུ་མིག་གཅིག་ཡོད་པ་དེ་རྒྱུག་
པའི་ཕྱོགས་སུ་སོང་ན་ཁྱོད་གྲོང་ནང་དུ་སླེབས་ཡོང་ཞེས་བརྗོད།
བདག་གིས་དེ་རྣམས་ཀྱིས་བཤད་པ་བཞིན་ཆུ་མོ་རྒྱུགས་པའི་ཕྱོགས་སུ་སོང་
བས། ས་འོག་ཆུ་འགྲོ་བརྒྱུད་གྲོང་ནང་དུ་སླེབས་པ་ན། གཞོན་ནུ་མ་དེ་ཁྲིའུ་ཤིང་
ཞིག་གི་ཐོག་ཙོག་པུར་བསྡད་ཡོད་པ་དེའི་མཐའ་སྐོར་དུ་དར་སེང་གི་ཡོལ་བས་
བཅད་ཅིང་། ཕྱོགས་བཞིར་སྐྱེད་མོས་ཚལ་གྱི་ནང་གསེར་གྱི་ལྕུག་ཕྲན་དང་གཡུ་ཡི་
ལོ་འདབ་རྒྱས་པའི་རྩི་ཤིང་སྡོང་པོར་རྡོ་རྗེ་ཕ་ལམ་དང་། གཡང་ཏྲི་སེར་པོ། མུ་ཏིག
བྱུ་རུ་ལ་སོགས་པའི་རིན་ཆེན་འབྲས་བུ་འཚེངས་པར་བཏགས་ནས་ཡོད་པ། གཞོན་
ནུ་མ་དེས་བདག་མཐོང་བ་དང་ངོ་ཤེས་པར་གྱུར་ནས་བདག་གི་སྦྱིན་བདག་མཁྱེན།
ཁྱོད་འདིར་སུ་ཞིག་གིས་ཁྲིད་བྱུང་བ་ཡིན་ནམ་ཞེས་དྲིས།
ཁོ་བོས་བྲལ་རྗེས་ཀྱི་གནས་ཚུལ་རྣམས་མོ་ལ་གླེང་བས། གཞོན་ནུ་མས་བདག་
ལ་སྨྲས་པར། འདྲེ་ངན་དེས་ཁོ་མོར་གཅེས་ནས་ཁོ་ལ་ཕན་པ་དང་གནོད་པའི་བྱ་བ་
ཇི་ཡིན་ལ་མ་ལྟོས་པར་ཐམས་ཅད་བདག་ལ་སྲོང་པོར་བརྗོད། ཁོས་བརྗོད་པ་ལྟར་
ན་གྲོང་ཁྱེར་འདིའི་ནང་སྔགས་ཡིག་ཅིག་གཏེར་དུ་སྦས་ཡོད་པ་ཁོས་སྔགས་ཡིག་དེ་
ལ་བརྟེན་ནས་གྲོང་ཁྱེར་ཧྲིལ་པོ་ཤུལ་མེད་དུ་བརླག་ནུས་ལ། ཁོ་པས་བཀའ་བཏང་
ཉིད་འདྲེ་སྲིན་ཐམས་ཅད་ལངས་ནས་ཡུལ་ལུང་སྤྱི་ལ་གནོད་ཚུལ་དང༌། སྔགས་ཡིག་
དེ་གྲོང་ཁྱེར་འདིའི་ནང་གི་ཀ་བ་ཞིག་གི་སྟེང་དུ་སྦས་ཡོད་ཚུལ་བརྗོད་བྱུང་ཞེས་བཤད།
བདག་གིས་ཀ་བ་དེ་གང་དུ་ཡོད་དམ། སྔགས་ཡིག་དེ་ཇི་འདྲ་ཞིག་ཡིན་ནམ་
ཞེས་དྲིས།
གཞོན་ནུ་མ་ན་རེ། འདྲེ་ངན་དེས་སྔགས་ཡིག་སྦེད་པའི་ཀ་བ་དེ་གང་དུ་ཡོད་
པ་བདག་ལ་བསྟན་བྱུང་བ་དང༌། སྔགས་ཡིག་ནི་བྱ་ཡི་གཟུགས་ཅན་ཞིག་གི་ཐོག་
ཏུ་བྲིས་ཡོད་ཀྱང་དོན་གང་འཁོད་པ་བདག་གིས་མི་ཤེས། ཁྱེད་སོང་སྟེ་སྔགས་ཡིག་
བླངས་ནས་དེར་གླ་རྩིའི་དུད་པ་བདུག་ན་འདྲེ་སྲིན་རྣམས་ཡོང་ནས་ཁྱོད་ཀྱི་གང་
བཤད་ལ་ཉན་པ་ཡིན་ཟེར་བས། ཁྱོད་ཀྱིས་སྔགས་ཡིག་དེ་བླངས་ནས་ཚོད་ལྟ་གྱིས་
དང་ཞེས་བརྗོད།
བདག་གིས་གཞོན་ནུ་མའི་ངག་བཀོད་བཞིན་ཀ་བ་དེའི་འགྲམ་དུ་སོང་ནས་
མོས་བཤད་པ་ལྟར་བྱ་བ་རེ་རེ་བཞིན་བསྒྲུབས་པས་ན། འདྲེ་སྲིན་ཁྱུ་གཅིག་སླེབས་
ནས་ཁྱེད་ལ་བཀའ་གང་ཡོད་པ་བདག་ཚོས་སྒྲུབ་པར་བྱེད་ཅེས་བརྗོད།
ཁོ་བོས་ཁྱེད་རྣམས་སོང་སྟེ་གཞོན་ནུ་མ་ཁྲིད་མཁན་འདྲེ་ངན་དེ་བཟུང་ནས་
འདིར་ཁྲིད་ཤོག་ཅེས་བརྗོད།
འདྲེ་སྲིན་དེ་རྣམས་ཀྱིས་ཁྱེད་ཀྱི་བཀའ་བཞིན་ཞུའོ་ཞེས་བརྗོད་དེ་སོང་བ་དང་།
ཡུད་ཙམ་ཞིག་ལ་འདྲེ་དེ་བཟུང་ནས་བདག་གི་སར་ཁྲིད་བྱུང་བ་ན། ཁོ་བོས་འདྲེ་དེ་
རྣམས་གནས་སྐབས་རང་གནས་སུ་ལོག་ཏུ་བཅུག་རྗེས་གཞོན་ནུ་མའི་འགྲམ་དུ་སོང་
ནས་མོ་ལ་སྔགས་ཡིག་བླངས་ཚུལ་རྣམས་གླེང་བ་དང་། དེ་ནས་བདག་གིས་མོ་ལ་ད་
ནི་ངེད་གཉིས་རང་ཡུལ་དུ་ཕྱིར་ལོག་འགྲོའོ་ཞེས་བརྗོད།
ཆུང་མས་ཀྱང་དེ་རང་ལེགས་སོ་ཞེས་བརྗོད།
བདག་གིས་ཆུང་མ་ཁྲིད་དེ་ས་འོག་ཆུ་འགྲོ་བརྒྱུད་སྔར་ཡོང་བའི་ལམ་དེད་ནས་
སོང་སྟེ་ཟངས་གྲོང་ལས་ཐོན་ཏེ་སྔར་ཁོ་བོ་སྐྱོབས་སའི་གྲོང་དེར་སོང་སྟེ་ང་ཅག་རང་
ཡུལ་དུ་སྐྱེལ་དགོས་ལུགས་བརྗོད་པ་ན། ཁོ་པ་ཚོས་ངེད་གཉིས་མཚོ་འགྲམ་དུ་བསྐྱལ་
རྗེས་གྲུ་ཞིག་ལ་བསྡད་ནས་ཡུལ་པཱ་ཟོ་རར་བདེ་བར་བསྐྱལ།
ཁྱིམ་དུ་འབྱོར་རྗེས་གཞོན་ནུ་མ་རང་གི་ཕ་མ་དང་ཐུགས་འཕྲད་བྱུང་ནས་
ཐམས་ཅད་དགའ་སྤྲོའི་སྤུ་ལོངས་གཡོས། དེ་ནས་བདག་གིས་སྔགས་ཡིག་དེར་གླ་
རྩིའི་དུད་པ་འདུག་པ་ན། ཕྱོགས་བཞིའི་འདྲེ་སྲིན་མ་ལུས་པ་དུས་གཅིག་ཏུ་འདིར་
འདུས་ནས་ཁྱེད་ལ་བཀའ་ཅི་ཡོད་པ་བདག་ཚོས་སྒྲུབ་པར་བྱའོ་ཞེས་བརྗོད།
ཁོ་བོས་ཁྱོད་ཅག་སོང་ནས་ཟངས་གྲོང་གི་གསེར་དངུལ་རིན་ཆེན་ཐམས་ཅད་
འདིར་དབོར་ལ་ཤོག་ཅེས་བརྗོད་པས། དེ་རྣམས་ཀྱིས་བདག་གི་ངག་བཀོད་བཞིན་
བསྒྲུབས་རྗེས། ཁོ་བོས་འདྲེ་ངན་སྤྲེའུ་དེ་འཕྲལ་དུ་འདིར་ཁྲིད་ཤོག་ཅེས་བརྗོད་པ་ན།
འདྲེ་སྲིན་དེ་རྣམས་ཀྱིས་སྤྲེའུ་གཡོ་ཁྲམ་ཅན་དེ་སྐད་ཅིག་ལ་ཁྲིད་བྱུང་བས། ཁོ་བོས་
སྤྲེའུ་སྡུག་པ་ཅན་དེ་ལ་ཁྱོད་བདག་ལ་མགོ་སྐོར་གཏོང་བ་ཅི་ཡིན་ཞེས་བསྡིགས་
པ་དང་ཆབས་ཅིག་ཏུ་ཁོ་ཟངས་དམར་གྱི་བུམ་པ་ཞིག་གི་ནང་དམ་འདོགས་ཀྱིས་
ཁ་བཅད་དེ་ཕྱིར་དོན་རྒྱུ་མེད་པ་བཟོས། དུས་དེ་ནས་བཟུང་། ཁོ་བོ་དང་ཆུང་
མ་བདེ་ཞིང་སྐྱིད་པའི་དཔལ་ལ་རོལ་ཞིང་དུས་ད་ལྟ་ཡང་ཁོ་བོའི་ཁྱིམ་དུ་གསེར་
དངུལ་ཕ་ལམ་དང་གཡུ་བྱུར་མུ་ཏིག་ལ་སོགས་རིན་ཆེན་ནོར་གྱིས་བདོག་པ་
བགྲང་གིས་མི་ལངས་ཤིང༌། ལོངས་སྤྱོད་འཛད་མཐའ་མེད་པ་འདི་དག་ཨཱ་ལཱའི་
བཀའ་དྲིན་རེད་ན། རྒྱལ་པོ་མི་དབང་ཆེན་པོར་ཐུགས་མཁོ་ཅི་མཆིས་ཁོ་བོས་
བྲན་དུ་བཀོལ་བའི་འདྲེ་སྲིན་རྣམས་ལ་བཀོད་པ་བཏང་ནས་ཐོགས་མེད་སྐྱེས་
འབུལ་ཞུས་ཆོག་པ་མཁྱེན་ཞེས་བརྗོད།
ཨེ་པུ་མོ་ཧན་མུ་དྷ་ཁཱ་སི་ལེ་ཉིའི་གཏམ་བརྒྱུད་གསན་རྗེས་ཧཱ་ལི་ཧྥ་ཧ་ལུ་ནཱ་
ལ་ཧྲེ་དྷའི་ཐུགས་ལ་ཡ་མཚན་ཆེན་པོ་འཁྲུངས། ཁོང་གིས་ཨེ་པུ་མོ་ཧན་མུ་དྷའི་རྩ་
ཆེའི་འབུལ་རྟེན་ལ་འཇལ་སློག་གནང་སྐྱེས་སུ་རྒྱལ་པོའི་སྐུའི་ཉེར་ཆས་འགའ་གསོལ་རས་
བསྩལ། དུས་དེ་ནས་བཟུང་ཧཱ་ལི་ཧྥའི་གཟིགས་སྐྱོང་འོག་ཨེ་པུ་མོ་ཧན་མུ་དྷ་ཁྱོ་ཤུག་ཟུང་།
མི་ཚེའི་མཐའ་བར་བདེ་སྐྱིད་ཕུན་སུམ་ཚོགས་པའི་དཔལ་ལ་རོལ་བར་བྱས་སོ།། ། །

གསེར་གྱི་སྡེར་མ་རྐུ་མཁན་གྱི་གཏམ་རྒྱུད།

སྔར་བུ་ལོན་གྱི་རྒྱ་མཚོར་བྱིངས་བའི་སྐྱེ་བོ་ཞིག་ཡོད་པ་ཁོ་ནི་ཁྱིམ་འཁོས་ཤིན་
ཏུ་ཞན་ལ་བུ་ལོན་འཕྲོད་ཐབས་བྲལ་བས། ཁྱིམ་མི་རྣམས་བསྐྱུར་ནས་ཡུལ་གཞན་
ལ་འཚོ་ཐབས་བྱེད་པར་བསྐྱོད།
ཁོ་ནི་ལམ་བར་དུ་སྡོད་པའི་གནས་མེད་པས་དཀའ་བ་སྤྱད་དེ་དུས་ཡུན་རིང་
པོ་སོང་སོང་བའི་མཐར་ལྕགས་རི་མཐོ་ཞིང་མཁར་གྱི་ཚོགས་བརྗིད་ཉམས་ལྡན་པའི་
གྲོང་ཁྱེར་ཞིག་ཏུ་སླེབས། ཁོ་ནི་ཤུལ་རིང་བགྲོད་པའི་ངལ་བས་ལུས་དུབ་ཅིང་གྲོད་
པ་ཡང་ཤིན་ཏུ་ལྟོགས་པས་མདོག་ཤོར་ནས་ཤིན་ཏུ་ཉམ་ཐག་པར་གྱུར། ཁོ་འགྲོ་
འདུག་གི་གནས་མ་རྙེད་པར་ཁྲོམ་གཞུང་དུ་ཕར་འགྲོ་ཚུར་འགྲོ་བྱེད་པའི་ཚེ་ན། མི་
ཁྱུ་གཅིག་རུབ་ནས་འགྲོ་འདུག་པ་ཁོས་དེའི་རྗེས་སུ་བསྙེགས་ཏེ་སོང་བས་མི་དྲག་
དཔོན་རིགས་ཀྱི་གཟིམས་ཤག་འདྲ་བའི་མཁར་ཁྱིམ་ཞིག་ཏུ་སླེབས་ཤིང་། ཁོས་ཀྱང་
མི་དེ་རྣམས་དང་མཉམ་དུ་སྒོ་ཞུགས་ནས་ཚོམས་ཆེན་དུ་སོང་། ཚོམས་ཆེན་དེའི་
དབུས་སུ་གཟི་བརྗིད་ཀྱི་དཔལ་དང་ལྡན་པའི་སྐྱེ་བོ་ཞིག་འཁོར་གཡོག་གི་ཚོགས་ཆེན་
པོས་བསྐོར་ནས་ཡོད་པ། ཚུལ་དེར་བལྟས་ན་མི་དྲག་བློན་ཆེན་གྱི་སྲས་སྲོས་འདྲ་བ་
ཞིག་ཡོད།
བརྗིད་ཉམས་ལྡན་པའི་སྦྱིན་བདག་དེས་ཡར་ལངས་ནས་སྐུ་མགྲོན་རྣམས་ལ་
བསུ་བ་ཞུས་ཏེ་རེ་རེ་བཞིན་གདན་ལ་འཁོད། སྐུ་མགྲོན་ཁྲོད་ཀྱི་མ་བོས་མགྲོན་པོ་
དེས་བརྗིད་ཆགས་པའི་ཁང་ཁྱིམ་དང་། བཞུགས་གྲལ་མགྲོན་པོས་ཁེངས་པ། འཁོར་
གཡོག་གི་ཚོགས་དང་བཅས་པ་མཐོང་དུས་ཡིད་ལ་འཇིགས་སྣང་ཆེན་པོ་བྱུང་བས།
དེ་གར་སྡོད་མི་ནུས་པར་དེ་དག་གི་གྲལ་ནས་ཕྱིར་ཐོན་ཏེ་ཀུན་གྱིས་སྣང་འཇོག་མི་
བྱེད་པའི་ཟུར་ཁུག་ཅིག་ཏུ་བསྡད།
ཁོ་པ་གདན་ལ་འཁོད་མཚམས་སྐྱེ་བོ་ཞིག་གིས་ལུས་ལ་ཟ་འོག་གི་ཁེབས་
གཡོགས་ཤིང་། སྐེ་ལ་གསེར་གྱི་རྔ་སྒོར་དང་དངུལ་ཐག་གིས་བརྒྱན་པའི་ཤ་ཁྱི་འགའ་
ཁྲིད་བྱུང་བ་དེ་རྣམས་རིམ་པ་བཞིན་ཁོའི་འགྲམ་དུ་བཏགས་རྗེས་ཤ་ཁྱི་རེའི་མདུན་
དུ་ཟས་སྣ་ཕུན་སུམ་ཚོགས་པ་བླུགས་པའི་གསེར་གྱི་སྡེར་མ་རེ་བཞག་རྗེས་ཁྱི་གཡོག་
དེ་རང་གནས་སུ་བཞུད། ཁོ་ནི་གསེར་གྱི་སྡེར་མའི་ནང་གི་ཁྱི་ལྟོ་དེ་དག་མཐོང་བ་
ན། གྲོད་པ་ལྟོགས་ནས་འགྲམ་ཆུ་ལྷང་ལྷང་དུ་ལྡང་བས་ཤ་ཁྱི་དང་མཉམ་དུ་བཟའ་
རྒྱུའི་བློ་ཤར་ཡང་འགོག་ཏུ་མེད་པའི་འཇིགས་སྣང་གིས་ལག་ཟས་ལ་སྙོབ་པར་མི་ནུས།
སྐབས་དེར་ཤ་ཁྱི་དེས་ཁོ་ལྟོགས་པའི་ཚུལ་ཤེས་པ་ལྟར་གོམ་པ་འགའ་ཕྱིར་ཤིག་བརྒྱབ་
པ་ན། ལྟོགས་པས་ཟས་ལ་གདམ་ག་མེད་པའི་དཔེ་ལྟར་དེ་མར་ཁོས་སྡེར་མ་ལག་ཏུ་
བླངས་ནས་ཧབ་སྒྲ་དང་བཅས་ཏེ་བཟས་རྗེས་སྡེར་མ་བཞག་སྟེ་འགྲོ་གྲབས་བྱེད་པ་
ན། ཤ་ཁྱི་དེས་རྐང་པ་བརྐྱངས་ནས་ཁོ་ལ་གསེར་གྱི་སྡེར་མ་དེ་ཡང་ཁུར་སོང་ཞེས་
པའི་བརྡ་བཏང་བ་འདྲ་བྱུང་བས་ཁོས་གསེར་གྱི་སྡེར་མ་ཨམ་ཕྲག་ཏུ་བཅུག་ནས་སྒྲ་
མེད་མེར་གྱིས་བཞུད། ཚུལ་དེ་རྣམས་སུས་ཀྱང་མཐོང་བར་མ་གྱུར་བས་ཁོ་བཞུད་
སོང་བ་ལ་ཉེན་མ་བྱུང་།
ཁོས་གསེར་གྱི་སྡེར་མ་དེ་ཡུལ་ཕྱོགས་གཞན་ལ་ཁུར་ནས་བཙོངས་རྗེས་ཚོང་
ཟོག་བསྒྲུབས་ཏེ་རང་ཡུལ་དུ་དབོར་ནས་བཙོངས་པས་ཁེ་བཟང་ཆེན་པོ་བྱུང་སྟེ་སྔར་
ཆད་བུ་ལོན་རྣམས་འཕྲོད་ནས་ཁ་ལྷག་ཀྱང་གང་ཙམ་བྱུང༌། དེ་ནས་བཟུང་ཁོས་ཚོང་
གི་འདུ་འགོད་ལ་གཞོལ་བས་ཁེ་བཟང་ཇེ་རྒྱས་ཇེ་འཕེལ་དུ་སོང་ནས་ཕྱུག་བདག་ཏུ་
གྱུར་ཏེ་བདེ་ཞིང་སྐྱིད་པའི་དཔལ་ལ་རོལ།
དུས་ཀྱི་བགྲོད་པ་རླུང་ལྟར་མྱུར་བས་ཡུད་ཙམ་ཞིག་ལ་ལོ་ཡི་ཉག་མ་འགའ་
འདས། ཁོས་སྔར་གྱི་དྲིན་མ་བརྗེད་པར་འདི་སྙམ་དུ་བསམས་པར། ཁོ་བོ་ནི་ཅི་ནས་
ཀྱང་གསེར་གྱི་སྡེར་མའི་སྦྱིན་བདག་གི་ཡུལ་དུ་སོང་ནས་ཁོ་ལ་རྩ་ཆེའི་ལག་རྟགས་
འགའ་སྤྲོད་དགོས་པ་མ་ཟད། ཤ་ཁྱིས་བྱིན་པའི་གསེར་གྱི་སྡེར་མའི་རིན་འབབ་ཀྱང་
ཕྱིར་སློག་བྱེད་དགོས་སྙམ།
ཁོས་བློ་ཐག་བཅད་རྗེས་ལག་རྟགས་སྤུས་ལེགས་འགའ་གྲ་སྒྲིག་བྱས་པ་དང་
གསེར་གྱི་སྡེར་མའི་རིན་འབབ་ཀྱང་མཉམ་ཁུར་གྱིས་རྡོག་ཐོན། དེ་ནས་ཉིན་ཞག་
འགའི་འགྲུལ་ལམ་བཅད་ནས་གྲོང་ཁྱེར་དེར་སླེབས་པ་ན། ཁོ་ནི་གསེར་གྱི་སྡེར་མའི་
སྦྱིན་བདག་འཚོལ་བར་བྲེལ་ནས་ཁྲོམ་གཞུང་ཆེ་ཆུང་འགའ་བརྒྱུད་སྔར་གྱི་གཟིམ་
ཤག་དེའི་སྒོ་རྩར་སླེབས། འོན་ཀྱང་མཁར་ཁྱིམ་དེ་ཁང་གོག་གྱང་ཧྲུལ་དུ་སོང་ནས་
སྔར་བརྗིད་ཉམས་ཆེ་བའི་རྒྱལ་པོའི་ཕོ་བྲང་ལྟ་བུ་དེ་ད་ཆ་ཁང་གོག་དྲི་ཟའི་གྲོང་
ཁྱེར་ལྟར་བུར་འདུག་ན། ཁོ་ནི་མི་རྟག་སྲིད་པའི་འཕོ་འགྱུར་ལ་ཧང་སང་ནས་ཡིད་
ལ་རྣམ་རྟོགས་ཀྱི་འཆར་སྒོ་བརྗོད་ཀྱིས་མི་ལང་བ་ཞིག་ཤར། ཁོ་པའི་མིག་གི་ལྟ་ཞོར་
ལ་སེམས་བཟང་གི་སྐྱེ་བོ་ལྟ་ཅི་སེམས་རྒྱུད་རྡོ་ལྟར་མཁྲེགས་པའི་སྐྱེ་བོ་ཡང་རེ་ཞིག་
དབང་མེད་དུ་སྙིང་རྗེ་སྐྱེ་བའི་ཉམ་ཐག་སྐྱེ་བོ་ཤིན་ཏུ་ཉམ་ང་བ་ཞིག་མཐོང་བ་ན།
ཁོ་ནི་ཡིད་ལ་སྐྱོ་བ་སྐྱེ་བཞིན་མི་དེའི་འགྲམ་དུ་སོང་ནས་སྨྲས་པར། འདིར་མི་ཤིས་
པའི་གོད་ཆགས་གང་བྱུང་ལགས་སམ། མཁར་ཁྱིམ་འདིའི་བདག་པོར་བྱུར་ཆགས་
རྐྱེན་ངན་ཅི་ཞིག་བྱུང་ངམ། སྔར་སྙན་པའི་གྲགས་པ་ས་སྟེང་དུ་ཁྱབ་ཅིང༌། གཟི་
བརྗིད་ཀྱི་འོད་སྣང་ཕྱོགས་བཞིར་འབར་བའི་མཁར་ཁྱིམ་འདིའི་བདག་པོ་ད་ལྟ་གང་
དུ་བྱོན་ལགས་སམ། མཁར་ཁྱིམ་འདི་ཁང་གོག་གྱང་ཧྲུལ་འདི་འདྲར་གྱུར་དོན་ཅི་
ཡིན་ཞེས་དྲིས།
སྐྱེ་བོ་དེས་ཁྱོད་ཀྱིས་མཐོང་བའི་ཉམ་ཐག་སྐྱེ་བོ་ང་མཁར་ཁྱིམ་འདིའི་བདག་པོ་
ཡིན། བདག་ནི་གོད་ཆགས་བྱུང་བར་འགྱོད་ན་ཡང་སྐྱེས་ཆེན་དམ་པ་རྣམས་ཀྱིས་
གོད་ཆགས་བྱུང་བའི་མི་རྣམས་ལ་སེམས་གསོའི་ཚུལ་དུ་ཨཱ་ལཱ་ནི་འཇིག་རྟེན་བྱེད་
པོ་ཡིན་པས་ཁོང་གིས་ང་ཅག་འཇིག་རྟེན་ཐོག་ནས་ཁོང་གི་འགྲམ་དུ་བསྐོངས་འགྲོ་
བ་ཡིན་ཞེས་གསུངས་ཡོད། དེ་ནི་དམ་པའི་གསུང་གི་བདུད་རྩི་ཡིན་པས་ང་ཅག་
རྣམས་ཀྱིས་བསླབ་བྱ་ལེན་དགོས་པ་ཡིན། གལ་ཏེ་ཁྱོད་ཀྱི་དོན་འདིའི་རྒྱུ་རྐྱེན་འདྲི་
བསམས་ན་བདག་གིས་ཁྱོད་ལ་ཤོད། འོན་ཀྱང་འཇིག་རྟེན་སྲིད་པའི་འཕོ་འགྱུར་ལ་
ཡ་མཚན་བྱེད་དགོས་དོན་མ་མཆིས། ཁོ་བོ་ནི་མཁར་ཁྱིམ་འདིའི་བདག་པོ་ཡིན་ལ་
མཁར་ཁྱིམ་འདི་བདག་ངོ་མས་བསྐྲུན་པ་ཡིན། བདག་གིས་ཚོང་གི་འདུ་འགོད་ལ་
གཞོལ་ནས་ནོར་ལོངས་སྤྱོད་ཐོགས་པ་མེད་པ་བྱུང་ལ་བྲན་གཡོག་རྟ་འཁོར་སོགས་
ཀྱང་བགྲང་གིས་མི་ལངས་བ་བསྐྱངས་ཡོད་པས་གྲགས་པ་ཕྱོགས་བཞིར་ཁྱབ། འོན་
ཀྱང་མི་འདོད་འཁོར་བའི་སྡུག་བསྔལ་རང་ཐོག་ཏུ་ལྷུང་ནས་ནོར་ལོངས་སྤྱོད་དང་།
ཟ་མི་བུ་ཕྲུག བྲན་འཁོར་བཅས་པ་ཐམས་ཅད་དང་བྲལ་ནས་ཉམ་ཐག་གཅིག་པུར་
ལུས། ཁྱོད་བདག་འཚོལ་དུ་ཡོང་བར་རྒྱུ་རྐྱེན་ཞིག་ཡོད་ངེས་ན། ཁྱོད་ཀྱིས་ཡ་མཚན་
གྱི་བློ་དོར་ནས་གནས་ཚུལ་གང་ཡིན་བདག་ལ་ཤོད་ཅིག་བརྗོད།
ཁྱིམ་བདག་གི་གཏམ་དེ་ཐོས་པ་ན། ཁོ་བོ་ནི་སྙིང་རྗེ་དང་སྡུག་བསྔལ་བཟོད་
གླགས་མེད་པ་ཞིག་བྱུང་བས་སྔར་གྱི་ལོ་རྒྱུས་རྣམས་སྦ་གསང་མེད་པར་སྲོང་པོར་
བཤད་རྗེས་ད་ཆ་ཁོ་བོས་ཁྱོད་ལ་ལག་རྟགས་སྤམ་མཐོ་བ་ཞིག་ཁུར་ཡོད་པས་ཁྱོད་
རང་སྤྲོ་བ་འཕེལ་སྲིད། སྔར་ཁོ་བོས་ཁྱོད་ཀྱི་ས་ནས་ཁུར་བའི་གསེར་གྱི་སྡེར་མ་
དེའི་རིན་སྐྱིན་ཡང་ད་ལམ་ཆབས་ཅིག་ཏུ་ཁྱོད་ལ་སྤྲོད་རྒྱུ་ཡིན། གང་ལགས་ཤེ་ན།
གསེར་གྱི་སྡེར་མ་དེ་ནི་ཁོ་བོར་ནོར་ལོངས་སྤྱོད་འཕེལ་ནས་ཁྱིམ་རྩ་ཚུགས་པའི་རྒྱུ་
དེ་ཡིན་པས་ཁོ་བོས་ཅི་ནས་ཀྱང་ཁྱོད་ཀྱི་དྲིན་གཟོ་དགོས་པ་ཡིན་ཞེས་བརྗོད།
བདག་གི་གཏམ་དེ་ཐོས་པ་དང་ཁྱིམ་བདག་དེས་མགོ་བོ་གཡུག་གཡུག་བྱས་
ནས་དབུགས་རིང་ཞིག་ཕྱུང་སྟེ་ཁྱོད་སྨྱོ་བ་མ་ཡིན་ནམ། སྐྱེ་བོ་བློ་དང་ལྡན་པ་ཞིག་
ཡིན་ན། ཁྱོད་ཀྱི་ལག་རྟགས་དེ་ལེན་པར་མི་བྱེད། བདག་གི་ཤ་ཁྱིས་ཁྱོད་ལ་གསེར་
གྱི་སྡེར་མ་ཞིག་བྱིན་པ་དེ་བདག་གིས་ཚུར་ལེན་དགོས་དོན་ཅི་ཡིན། ཁོ་བོ་ནི་དབུལ་
ཞིང་ཕོངས་བ་ཞིག་ཡིན་ན་ཡང་ཁོ་བོའི་ཤ་ཁྱིས་ཁྱོད་ལ་བྱིན་པའི་དངོས་པོ་དེ་བདག་
གིས་ཚུར་བླངས་ན་ངོ་ཚ་དགོས་པ་ཞིག་མ་ཡིན་ནམ། ཨཱ་ལཱ་ཚད་བཙུགས། ཁྱོད་
ཀྱིས་བདག་ལ་སྦྱིན་རྒྱུའི་ལག་རྟགས་དེ་ཁོ་བོའི་ངོས་ནས་བརྗོད་ན། དེ་ནི་འཕོངས་
འབྱིད་ཀྱི་མཆིང་བུ་ལྟ་བུར་སོང་གཤིག ཁྱོད་གང་ནས་ཡོང་བ་དེ་གར་སོང་ཞིག
ཁྱོད་ལམ་དུ་གེགས་བར་མི་ཡོང་བ་ཤོག་ཅེས་བརྗོད། ཁོ་ནི་ཁྱིམ་བདག་དེའི་བག་ཚ་
མེད་པའི་བློ་སྟོབས་དང་འབྱོར་རྒུད་གང་ལའང་ཇི་མི་སྙམ་པའི་སྙིང་སྟོབས་ལ་རབ་
ཏུ་དད་པས་ཁོ་ལ་ལག་བཏང་ནས་གྱེས་ཁར་ཚིག་འདི་ལྟར་བཟླས།
མི་ཡང་སོང་ལ་ཁྱི་ཡང་སོང་ནས་མེད།།
ཐམས་ཅད་ཕ་རོལ་ཡུལ་དུ་བཞུད་ནས་སོང་།།
ཕ་རོལ་སོང་བའི་མི་དང་ཁྱི་རྣམས་ལ།།
ཕྱི་མའི་ལམ་དུ་གེགས་མེད་བདེ་བར་སྨོན།

ཁྱིམ་གུད་སྐྱེ་བོར་རྨི་ལམ་བཏང་ནས་ཕྱུག་པོར་གྱུར་བའི་གཏམ་རྒྱུད།

གནའ་བོའི་དུས་སུ་གྲོང་ཁྱེར་སྦག་ཏཱར་རྒྱུ་ནོར་འབུམ་ཕྲག་གི་བདག་པོ་འབྱོར་
ལྡན་པ་ཞིག་ཡོད། ཁོ་ནི་གསེར་དངུལ་ཆུ་ལ་སྤྱོད་པ་བཞིན་རྟག་ཏུ་བག་མེད་རྒྱས་
སྤྲོས་ཀྱི་འཚོ་བས་དུས་བདའ་བར་བྱེད། ཉལ་ནས་བཟས་ན། རི་བོ་ཡིན་ཡང་འཛད་
ཅེས་པ་ལྟར་ལོ་ཤས་མ་སོང་བར་ཁོ་པའི་རྒྱུ་དངོས་ཡོངས་སུ་ཟད་ནས་ལག་ཏུ་སྐར་ལི་
ཙམ་ཡང་མ་ལྷག ད་ནི་ལས་ལ་འབུངས་ཏེ་འཚོ་ཐབས་བྱེད་དགོས་ཀྱང་ཁོ་ནི་རྒྱས་
སྤྲོས་ལང་ཤོར་གྱི་མི་ཞིག་ཡིན་པས་ཕོངས་པའི་ཤུལ་དུ་ཉིན་ལྟར་ཡིད་མུག་སྟེ་སྡོད་པ་
ལས་འཚོ་ཐབས་བྱེད་པའི་བློ་ནི་མེད། ཉིན་ཞིག་ཁོ་པ་ཉལ་བའི་རྨི་ལམ་དུ་སྐྱེ་བོ་ཞིག་
གིས་ཁྱོད་ཀྱི་ཟས་གོས་ཨེ་ཅིབ་ཡུལ་ནས་རྙེད། དེར་སོང་ཞིག་ཅེས་བརྗོད་པ་རྨིས།
ཁོས་རྨི་ལམ་བདེན་དུ་བཟུང་ནས་འདོད་པ་དང་རེ་བས་ཁེངས་ཏེ་ཐེ་ཚོམ་མེད་
པར་ཨེ་ཅིབ་ཡུལ་དུ་འགྲོ་བའི་ལམ་དུ་ཞུགས། ཁོས་ཤུལ་རིང་བགྲོད་པའི་ངལ་བ་ཁྱད་
དུ་བསད་དེ་ཨེ་ཅིབ་ཡུལ་དུ་འབྱོར། ཁོ་གྲོང་ཁྱེར་དུ་སླེབས་དུས་མུན་རུབ་ཟིན་པས་
སྡོད་པའི་གནས་མ་རྙེད་པས་དེ་ནུབ་ཕྱག་ཁང་ཞིག་གི་ནང་དུ་ཉལ། མཚན་གུང་དུ་
ཕྱག་ཁང་གི་སྐྱ་འབྲེལ་ཁྱིམ་མཚེས་ཤིག་ལ་རྐུན་མ་ཤོར། རྐུན་པོ་རྣམས་ནི་ཕྱག་ཁང་
གི་གྱང་ལས་མཆོངས་ཏེ་ཁྱིམ་མཚེས་ཀྱི་ནང་དུ་འཛུལ། ཁྱིམ་བདག་གཉིད་ལས་སད་
དེ་རྐུན་མ་འཛུལ་བ་ཤེས་པས། དེ་མར་རྐུན་པོ་འཛིན་དགོས་པའི་སྐད་བརྒྱབ་པ་ན།
བསྐོར་བྱ་བ་རྣམས་ཀྱིས་ཐོས་ནས་རྐུན་པོ་བཟུང་བར་ཡོང་བའི་ཚེ་རྐུན་པོ་ནི་བྲོས་
ཟིན། སྤྱི་ཁྱབ་ངོ་མས་ཕྱག་ཁང་ནང་ལྟ་བཤེར་བྱེད་སྐབས་གྲོང་ཁྱེར་སྦག་ཏཱ་ནས་ཡོང་
བའི་མི་དེ་དེ་གར་ཉལ་ནས་ཡོད་པ་རིག་པས། ཁ་ཚིག་མ་འབྲེལ་བར་ཁོ་བཟུང་སྟེ་
ཤི་ལ་ཁད་ཅིག་བརྡུངས་རྗེས་བཙོན་དུ་བཅུག ཁོ་ཉིན་གསུམ་བཙོན་དུ་བཅུག་རྗེས་
ཞུ་བ་བླངས། ཡུལ་གྱི་སྤྱི་ཁྱབ་ངོ་མས་ཞུ་བ་བླངས་དོན་ཁྱོད་གང་ནས་ཡོང་བ་ཡིན་
ཞེས་དྲིས་པར།
སྐྱེ་བོ་དེས་བདག་ཡུལ་སྦག་ཏཱ་ནས་ཡོང་བ་ཡིན།
སྤྱི་ཁྱབ་ཀྱིས་ཁྱོད་ཨེ་ཅིབ་ཏུ་ཡོང་དོན་ཅི་ཡིན།
སྐྱེ་བོ་དེ་ན་རེ། བདག་གི་རྨི་ལམ་དུ་སྐྱེ་བོ་ཞིག་གིས་ཁྱོད་ཀྱི་ཟས་གོས་ཨེ་ཅིབ་
ཡུལ་ནས་རྙེད། དེར་སོང་ཞིག་ཅེས་བརྗོད་པ་རྨིས་པས་བདག་རང་ཡུལ་བཞག་ནས་
ཨེ་ཅིབ་ཏུ་ཡོང་བ་ཡིན། འདིར་སླེབས་དུས་ཟས་གོས་ཀྱི་ཐོག་མ་དེ་ཁྱེད་ཀྱི་ལྕག་ཚན་
གནང་བྱུང་ཞེས་བརྗོད།
གཏམ་དེ་ཐོས་པ་དང་སྤྱི་ཁྱབ་ནི་ཁ་ཡང་ཟུམ་མ་ཐུབ་པའི་དགོད་ཆེན་པོ་ཤོར་
ནས་སྨྲས་པར། ཁྱོད་ནི་བློ་རིག་མེད་པའི་སྐྱེ་བོ་གླེན་པ་ཞིག་རེད། བདག་གི་རྨི་ལམ་
དུ་ཡང་སྐྱེ་བོ་ཞིག་གིས་ཁོ་བོར་གྲོང་ཁྱེར་སྦག་ཏཱའི་མཁར་ཁྱིམ་ཞིག་ཏུ་ཕྱོགས་བཞི་
སྐྱེད་མོས་ཚལ་གྱིས་བསྐོར་ཞིང༌། སྐྱེད་ཚལ་གྱི་དབུས་སུ་ཆུ་མིག་ལུ་མ་ཞིག་ཡོད་པ་
དེའི་འོག་ཏུ་གསེར་དངུལ་འབོར་ཆེན་སྦས་ནས་ཡོད་པ་ཁྱོད་དེ་ལེན་པར་སོང་ཞེས་
པ་ལན་གསུམ་རྨིས་བྱུང་ཡང་། བདག་ནི་ཡིད་ཆེས་པར་མ་གྱུར་བས་ཐག་རིང་སྦག་
ཏཱར་རང་རྒྱུད་ལ་མི་བདག་པའི་རྒྱུ་དངོས་ལེན་དུ་སོང་བ་མ་ཡིན། གླེན་པ་ཁྱོད་རྨི་
ལམ་བདེན་པར་བཟུང་སྟེ་སྦག་ཏཱ་ནས་ཨེ་ཅིབ་ཏུ་དཀའ་བ་བརྒྱ་ཕྲག་སྤྱད་ནས་ཡོང་
བ་འདི་ནི་རང་སྡུག་རང་གིས་ཉོས་པ་ཤིན་ཏུ་གླེན་པའི་ངང་ཚུལ་ཡིན་ནོ།། ཞེས་
བརྗོད་མཚམས་སྤྱི་ཁྱབ་ཀྱིས་ཁོ་ལ་དངུལ་ཊམ་གཅིག་བྱིན་ནས་ཁྱོད་ལམ་དངུལ་འདི་
ཁུར་ཏེ་འཕྲལ་དུ་རང་ཡུལ་ལ་ལོགས་ནས་ཚུལ་བཞིན་དུ་སྡོད་ཅིག་ཅེས་བརྗོད།
ཁོས་སྤྱི་ཁྱབ་ཀྱི་གསོལ་རས་བླངས་ནས་དེ་མར་སྦག་ཏཱར་ཐོན། གང་ལགས་ཤེ་
ན། སྤྱི་ཁྱབ་ཀྱིས་ཁོ་ལ་བཤད་པའི་རྨི་ལམ་ནང་གི་མཁར་ཁྱིམ་དེ་ནི་ཁོ་པ་རང་ཉིད་
ཀྱི་ཁྱིམ་ཚང་དེ་ཡིན་པས་ཁོ་ཁྱིམ་དུ་སླེབས་རྗེས་ས་འོག་གི་ནོར་རྫས་རྣམས་བཏོན་
པས་ཕྱུག་བདག་ཏུ་གྱུར་ཏོ། ། །

ཤིང་ནག་རྟ་ཕོའི་གཏམ་རྒྱུད།

གནའ་སྔ་མོ་དབང་ཐང་ཆེ་བའི་རྒྱལ་པོ་ཞིག་ཡོད་པ་དེ་ལ་སྲས་གཅིག་དང་
སྲས་མོ་གསུམ་ཡོད། ཁྲི་སྲས་ནི་གཟུགས་བཟང་ལ་བཞིན་མཛེས་པ་བཅོ་ལྔའི་ཟླ་
ལྟར་མཚར་ཞིང་༌། སྲས་མོ་རྣམས་ནི་ལང་ཚོའི་མེ་ཏོག་རྣམ་པར་བཞད་པའི་མཛེས་
མ་ཡིད་དུ་འོང་བ་ཞིག་ཏུ་མཆིས། ཉིན་ཞིག་རྒྱལ་པོ་དེ་རྣམ་ཀུན་ལྟར་ཁྲི་ཐོག་ཏུ་
བཞུགས་ནས་རྒྱལ་སྲིད་ཀྱི་བྱ་བ་སྐྱོང་བཞིན་པའི་ཚེ་ན་གློ་བུར་དུ་སྐྱེ་བོ་ཤེས་རབ་ཅན་
གསུམ་ཕོ་བྲང་དུ་རྒྱལ་པོ་མཇལ་བར་ཡོང༌། སྐྱེ་བོ་དེ་རྣམས་ཀྱི་ཁྲོད་ནས་གཅིག་གི་
ལག་ཏུ་གསེར་གྱི་ཕོ་རོག་གཅིག་དང་། གཞན་ཞིག་གི་ལག་ཏུ་རག་དུང་ཞིག སྐྱེ་བོ་
གསུམ་པ་དེའི་ལག་ཏུ་ཤིང་ནག་གི་རྟ་ཞིག་བཅས་ཁུར་ཡོད་པ་རྒྱལ་པོས་གཟིགས་
ནས་ཁྱོད་རྣམས་ཀྱིས་ཁུར་བའི་དངོས་པོ་དེ་རྣམས་ཅི་ཡིན། འདི་དག་ལ་ཁྱད་པར་
གྱི་ཡོན་ཏན་ཅི་ཡོད་ཅེས་དྲི་བ་མཛད།
གསེར་གྱི་ཕོ་རོག་ཁུར་བའི་སྐྱེ་བོ་དེས་འདི་ནི་གསེར་གྱི་ཕོ་རོག་ཡིན། བྱ་འདིས་
ནམ་ཉིན་ལ་མ་ལྟོས་པར་ཆུ་ཚོད་རེ་སོང་མཚམས་འདབ་ཤོག་བརྐྱངས་ཤིང་གྲོག་སྐད་
བརྒྱབ་སྟེ་དུས་ཚོད་སྟོན་པ་ཡིན་ཞེས་བརྗོད། དེ་ནས་རག་དུང་ཁུར་བའི་སྐྱེ་བོ་དེས་
བདག་གི་རག་དུང་འདི་གྲོང་ཁྱེར་གྱི་སྒོ་ཐོད་དུ་བཀལ་ན་སྲུང་དམག་གི་གོ་ཆོད།
ཕྱི་དགྲ་སླེབས་དུས་རག་དུང་འདིས་བརྡ་བཏང་ནས་དགྲ་བོ་རྣམས་ཚེགས་མེད་དུ་
འཛིན་ཐུབ་པ་ཡིན་ཞེས་བརྗོད། མཐར་ཤིང་ནག་གི་རྟ་ཕོ་ཁུར་བའི་སྐྱེ་བོ་དེས་ཁོ་
བོའི་ཤིང་ནག་གི་རྟ་འདིས་སྟེང་དུ་བཞོན་པའི་མི་དེ་གང་འགྲོའི་ཕྱོགས་སུ་འཕུར་ནས་
སྐྱེལ་བ་ཡིན་ཞེས་བརྗོད།
སྐྱེ་བོ་ཤེས་རབ་ཅན་གསུམ་པོའི་གཏམ་གསན་རྗེས་རྒྱལ་པོས་དེ་ལྟར་ལགས་ན་
བདག་གིས་ཚོད་ལྟ་བྱས་རྗེས་ཁྱེད་རྣམས་ལ་གསོལ་རས་སྦྱིན་ཞེས་བརྗོད་ནས་དང་
ཐོག་གསེར་གྱི་ཕོ་རོག་ལ་དཔྱད་པས་བདག་པོས་བཤད་པ་ཇི་ལྟ་བ་ཞིག་བྱུང་བ་དང་།
དེ་ནས་རག་དུང་ལ་དཔྱད་པས་དེ་ཡང་བདག་པོས་བཤད་པ་དང་གཉིས་སུ་མེད་པ་ཞིག་
བྱུང་བས་རྒྱལ་པོ་ཤིན་ཏུ་དགྱེས་ནས་ཁོང་གཉིས་ལ་གསོལ་རས་ཅི་དགོས་དྲི་བ་མཛད།
སྐྱེ་བོ་དེ་གཉིས་པོས་རྒྱལ་པོ་མི་དབང་ཆེན་པོས་བདག་གཉིས་ལ་ཁྱེད་ཀྱི་སྲས་
མོ་རེ་ཆུང་མར་སྩལ་དུ་གསོལ་ཞེས་བརྗོད།
རྒྱལ་པོས་ཁོང་གཉིས་པོའི་ཞུ་རེ་བཞིན་སོ་སོར་སྲས་མོ་རེ་ཆུང་མར་བསྩལ།
དེའི་ཚེ་ན་ཤིང་ནག་གི་རྟ་ཕོའི་བདག་པོ་དེས་རྒྱལ་པོའི་མདུན་དུ་པུས་མོ་ས་ལ་
བཙུགས་ནས་ས་ཐོག་ཏུ་འོ་སྦྱོར་བའི་གུས་ཕྱག་ཕུལ་རྗེས་རྒྱལ་པོ་ཆེན་པོས་བདག་གི་ཟླ་
གྲོགས་གཉིས་ལ་གང་བསྩལ་བའི་གསོལ་རས་བདག་ལ་ཡང་སྩལ་དུ་གསོལ་ཞེས་བརྗོད།
རྒྱལ་པོས་བདག་གིས་ཁྱོད་ཀྱི་ཤིང་རྟར་ཚོད་ལྟ་བྱས་རྗེས་གསོལ་རས་སྦྱིན་ཞེས་
གསུངས།
སྐབས་དེར་ཁྲི་སྲས་འགྲམ་དུ་ཡོད་པ་དེས་རང་རྒོད་འཇོན་རློམ་གྱིས་ཀྱེ། ཡབ་
ཆེན་རྒྱལ་པོ་མཁྱེན། རྟ་འདི་ཁོ་བོས་བཞོན་ནས་ཚོད་ལྟ་བྱས་ཏེ་ཁྱད་ཡོན་ཅི་ཡོད་
ཡབ་ལ་སྙན་སེང་ཞུ་ཞེས་བརྗོད།
རྒྱལ་པོས་གནང་བ་བསྩལ་ཉིད་ཁྲི་སྲས་ཀྱིས་ཤིང་ནག་གི་རྟ་དེ་ལ་བཅིབས་ནས་
ཡོབ་རྡུང་བཏང་ཡང་འགུལ་མེད་དུ་གནས་པ་ན། ཁྲི་སྲས་ཀྱིས་ཤེས་རབ་ཅན་ཁྱོད་
ཀྱིས་རྟ་འདི་ལ་བཅིབས་ན་འཕུར་ནས་འགྲོ་བ་ཡིན་ཞེས་བརྗོད་པ་མ་ཡིན་ནམ། འོན་
ཀྱང་རྟ་འདི་ནི་འགུལ་ཙམ་མི་བྱེད་པ་ཅི་ཡིན་ཞེས་དྲིས།
ཤེས་རབ་ཅན་དེས་རྟའི་འགྲམ་དུ་སོང་ནས་རྟའི་ལུས་ཐོག་ཏུ་འབུར་བའི་གཅུས་
ཕུར་ཞིག་ལ་མཛུབ་མོ་བཙུགས་ཏེ་གཅུས་ཕུར་འདི་སྒྲིམ་དགོས་ཞེས་བརྗོད་པ་དང་
ཁྲི་སྲས་ཀྱིས་གཅུས་མགོ་བསྒྲིམས་པ་ན་རྟ་དེས་ཁྲི་སྲས་ཁུར་ཏེ་ནམ་མཁར་འཕུར་
བཞིན་ཇེ་མཐོ་ཇེ་མཐོར་སོང་ནས་མི་མཐོང་བར་གྱུར་ཞིང་གང་དུ་སླེབས་པ་ཡང་མི་
ཤེས་པས། ད་གཟོད་ཁྲི་སྲས་འཇིགས་ནས་མ་བརྟགས་གྱ་ཚོམ་གྱི་ལས་སུ་འཇུག་པ་
འཕྱུགས་པར་སྙམ་ནས་འགྱོད་པ་དང་བཅས་ཏེ་འདི་སྙམ་དུ་བསམས་པར། འདི་ནི་
ཤེས་རབ་ཅན་དེས་བདག་ཉམས་ཉེས་སུ་གཏོང་བའི་གཡོ་སྒྱུའི་དྲན་འཕྲུལ་མ་ཡིན་
ནམ། ད་ནི་ཨཱ་ལཱར་གསོལ་བ་འདེབས་རྒྱུ་ལས་གཞན་པའི་ཐབས་མེད་སྙམ།
ཁྲི་སྲས་ཀྱིས་རྟ་དེའི་ལུས་ཐོག་ཏུ་ཞིབ་པར་ལྟ་བའི་ཚེ་རྟ་དེའི་སོག་ཕྲག་གི་
གཡས་གཡོན་དུ་གཅུས་ཕུར་རེ་ཡོད་པ་རིག་ནས་དེ་མར་ཁོས་ལག་བརྐྱངས་ནས་
གཡས་ཀྱི་གཅུས་ཕུར་དེ་བསྒྲིམས་པས་རྟ་དེ་ཇེ་མགྱོགས་ཇེ་མགྱོགས་དང་ཇེ་མཐོ་ཇེ་
མཐོར་སོང་བ་ན་ཁོས་དེ་བཞག་ནས་གཡོན་གྱི་གཅུས་ཕུར་དེ་བསྒྲིམས་པས། བསམ་
ཡུལ་ལས་འདས་པ་ཞིག་ལ་རྟ་དེ་ཇེ་དལ་ཇེ་དལ་དུ་སོང་བ་དང་དམའ་སར་བབས་
ནས་སྲོག་ཉེན་ལས་གྲོལ།
ཉེན་ཁ་ཆེ་བའི་ཚོད་ལྟ་བྱས་རྗེས་ཁྲི་སྲས་ཀྱིས་རྟ་དེའི་ཁྱད་ཡོན་ལེགས་པར་
རྟོགས་པས་སྤྲོ་བ་རབ་ཏུ་འཕེལ་ཞིང་། སྲོག་སྐྱོན་མ་བྱུང་བ་ནི་ཨཱ་ལཱའི་བཀའ་དྲིན་
ཡིན་པར་སྙམ་ནས་དཀོན་མཆོག་རྗེས་སུ་དྲན། སྔོན་དུ་རྟ་དེས་ཤིན་ཏུ་མགྱོགས་པ་
དང་ཤིན་ཏུ་མཐོན་པོ་འཕུར་ནས་ལམ་ཐག་རིང་པོ་བཅད་ཟིན་ན། ད་ནི་ས་ཐོག་ཏུ་
བབས་པར་དུས་ཡུན་ཧ་ཅང་རིང་པོ་དགོས་པར་སྙམ་ནས་ཁོས་རྟ་མགོ་དཀྲུགས་ཏེ་
ཚོད་ལྟ་བྱས་པས་རྟ་ཁ་སྒྱུར་ཤེས་པ་བྱུང་བ་ན་ས་གཞི་དང་ཁད་ཉེ་བའི་མཚམས་སུ་
བབས་ཏེ་ལྟ་བའི་ཚེ། སྔར་སླེབས་མྱོང་མེད་པའི་ཡུལ་ཞིག་ཏུ་འབྱོར། དེ་ནི་ཕྱོགས་
མཚམས་ཐམས་ཅད་སྤང་ལྗོངས་ནེའུ་གསིང་གིས་མཛེས་ཤིང༌། ལོ་འདབ་རྒྱས་པའི་
རྩི་ཤིང་ནགས་ཚལ་སྟུག་པོས་བསྐོར་བ། དབུས་སུ་ཤག་ཤག་ཏུ་རྒྱུག་པའི་ཆུ་ཕྲན་དལ་
གྱིས་བཞུར་བའི་མཐའ་ཡས་པའི་ཐང་ཆེན་པོ་ཞིག་ཡོད་པ། སྟེང་དུ་བརྗིད་ཆགས་
ཉམས་དགའ་བའི་གྲོང་ཁྱེར་ལྟ་ན་སྡུག་པ་ཞིག་མཆིས། ཚུལ་འདི་མཐོང་བས་ཁྲི་སྲས་
ནི་དབང་མེད་དུ་ཨེ་མ། ཡུལ་སྐྱིད་པོ་འདི་ཡི་མིང་ལ་ཅི་ཟེར་བ་བདག་གིས་ཤེས་ན་
དགའ་བ་ཨང་ཞེས་ཡིད་སྨོན་གྱི་སྐད་གཟེངས་ཤོར།
དེའི་ཚེ་ན་ཉི་མ་ཡང་དགོང་ལ་འཁྱོགས་ནས་སྲིད་པའི་སྒྲོན་མེ་དེ་ཡང་ནུབ་
ཕྱོགས་ཆུ་ལྷའི་ཕང་དུ་བཞུད་ལ་ཉེ་བའི་ཚེ་ཁོས་རྟ་ཐོག་ནས་གྲོང་ཁྱེར་སྐོར་བ་རྒྱག་
བཞིན་དུ་དོ་ནུབ་འདིར་ཞག་གཅིག་བསྡད་དེ་ཕྱི་ཉིན་སྔ་ཞོགས་ནས་ཤིང་རྟ་བསྐུལ་
ཏེ་ཕྱིར་ལོག་གིས་རང་གི་མཐོང་ཐོས་རྣམས་ཡབ་རྒྱལ་པོའི་སྙན་དུ་གསོལ་ན་ཆོག་
པར་སྙམ་ནས་རང་དང་ཤིང་རྟ་གཉིས་ཀར་འཚེ་བ་མི་ཡོང་བ་དང་། གཞན་གྱིས་
མཐོང་བར་མི་གྱུར་བའི་གནས་མལ་བཅའ་ཡུལ་ཞིག་འཚོལ་བའི་ཚེ་ན་གློ་བུར་དུ་
གྲོང་ཁྱེར་གྱི་དབུས་སུ་ཕྱོགས་བཞི་ལྕགས་རི་མཐོན་པོས་བསྐོར་བའི་བརྗིད་ཆགས་
ཕོ་བྲང་ཆེན་པོ་རྩེ་མོ་མཁའ་ལ་རེག་པ་ལྟ་བུ་ཞིག་མཐོང་བ་ན་ཁོས་གནས་དེ་ལེགས་
སོ་ཞེས་བརྗོད་བཞིན་ཤིང་རྟའི་གཅུས་ཕུར་བསྒྲིམས་ནས་དལ་བུ་དལ་བུར་ཕོ་བྲང་གི་
ཡང་ཐོག་ཏུ་བབས།
ཁྲི་སྲས་དེས་རྟ་ལས་བབས་ཏེ་ཤིང་རྟར་སྐོར་བ་ཞིག་བརྒྱབ་ནས་ཨཱ་ལཱ་ཚད་
བཙུགས། རྟ་འདི་བཟོ་མཁན་ནི་ཤེས་རབ་དང་བློ་གྲོས་ཀྱིས་ཕྱུག་པའི་སྐྱེས་བུ་ཞིག་
ཡིན་པར་ངེས་སོ། །ཨཱ་ལཱའི་ཐུགས་རྗེས་བདག་གི་ཚེ་སྲོག་ལ་བར་ཆད་མ་བྱུང་བར་
ཁྱིམ་དུ་བདེ་འབྱོར་གྱིས་ཡབ་ཡུམ་གཉིས་དང་ཞལ་མཇལ་བྱུང་ན། སྐབས་དེར་
བདག་གིས་སྐྱེ་བོ་ཤེས་རབ་ཅན་དེ་ལ་གསོལ་རས་སྤམ་མཐོ་བ་སྦྱིན་རྒྱུ་ཡིན་ཞེས་ཆིག་
ལབ་བརྒྱབ།
ཁྲི་སྲས་རང་གི་ཁྱིམ་དང་བྲལ་བ་ནས་བཟུང་བཟའ་བཏུང་ཆུ་ཐིགས་ཙམ་མེད་
པས་ད་ནི་ཁ་ཡང་སྐོམ་ཞིང་གྲོད་པ་ཡང་ལྟོགས། འོན་ཀྱང་ཁོས་བཟོད་བསྲན་བྱས་ཏེ་
མི་རྣམས་གཉིད་དུ་ཡུར་བའི་དུས་སུ་བརྗིད་ཆགས་ཕོ་བྲང་འདི་ནང་བཟའ་བཏུང་གི་
འཚོ་བ་ཞིག་འཚོལ་དུ་འགྲོ་དགོས་སྙམ་ནས་ཤིང་རྟ་དེ་གར་བཞག་སྟེ་ཟས་འཚོལ་དུ་
སོང༌། ཁོས་སྐས་ཀ་བཙལ་ནས་བབ་སོང་བ་ན་རྡོ་ཀ་མ་རུ་གཅལ་དུ་བསྒྲིགས་པའི་
ཁྱམས་ར་ཞིག་གི་ནང་དུ་སླེབས། ཁོ་ནི་དེ་གའི་བཀོད་པ་མཛེས་པའི་ཁང་ཁྱིམ་དང་
རྒྱས་སྤྲོས་ཆེ་བའི་འཛིན་ཆས་རྣམས་ལ་ཡིད་སྨོན་ཆེན་པོ་སྐྱེས། འོན་ཀྱང་ནང་དུ་མི་
དང་སྐད་སྒྲ་སོགས་གང་ཡང་མེད་པས་ཡིད་ལ་འཇིགས་སྣང་དང་དངངས་སྐྲག་ཅིག་
ཅར་དུ་འཕེལ་བ་ན། རང་བཞིན་མི་བརྟན་པར་འཚབ་འཚུབ་ཏུ་གྱུར་ནས་ཕར་ལྟ་
ཚུར་ལྟ་བྱས་ཀྱང་ཟས་འཚོལ་བའི་གནས་ནི་མ་རྙེད་པས་བློ་ངོར་ད་ནི་ཐོག་སྟེང་དུ་
ལོག་ནས་ཤིང་རྟ་དང་མཉམ་དུ་མ་བསྡད་ན་ཕྱི་ཉིན་ཁྱིམ་དུ་ཕྱིར་ལོག་བྱེད་དགོས་
པ་ཡིན་ཞེས་ཆིག་ལབ་བརྒྱབ།། དེ་ལྟར་ཁོ་མཁར་ཁྱིམ་གྱི་ཡང་ཐོག་ཏུ་འགྲོ་ལ་ཉེ་བའི་
མཚམས་སུ་སྒྲོན་མེའི་སྣང་བ་རབ་རིབ་ཅིག་རང་གི་ཕྱོགས་སུ་ཡོང་བ་རིག ཞིབ་པར་
ལྟ་བའི་ཚེ་ན་བཅོ་ལྔའི་ཟླ་ལྟར་མཛེས་པའི་གཞོན་ནུ་མ་ཡིད་དུ་འོང་བ་ཞིག་བྲན་མོའི་
ཚོགས་ཀྱིས་བསྐོར་ནས་ཡོང་བ་མཐོང༌།
ཡིད་འོང་གཞོན་ནུ་མ་དེ་ནི་ཡུལ་དེའི་རྒྱལ་པོའི་སྲས་མོར་མཆིས་ཤིང༌། རྒྱལ་པོ་
ནི་རང་གི་སྲས་མོར་ཤིན་ཏུ་གཅེས་པས་ཕོ་བྲང་དེ་ཆེད་མངགས་སྲས་མོའི་བཞུགས་
གནས་སྤྲོ་ཁང་དུ་བཞེངས། རྣམ་ཀུན་སྲས་མོ་ཐུགས་སེམས་མི་སྤྲོ་བ་དང་ཡིད་མུག་
པའི་སྐབས་སུ་འཁོར་གཡོག་རྣམས་ཁྲིད་ནས་སྤྲོ་ཁང་དེར་ཉུང་ན་ཉིན་ཞག་རེ་གཉིས་
དང་རིང་ན་ཉིན་ཞག་འགའ་ཤས་སྐྱོ་སེང་དུ་བཞུགས་པ་ཡིན། དེ་ཉིན་མཚན་མོ་སྲས་
མོས་རང་གི་ཞལ་ཏ་མ་རྣམས་མཉམ་ཁྲིད་ཀྱིས་སྐྱོ་སེང་དུ་ཕེབས་ཤིང་། མཉམ་དུ་
ལག་ན་རལ་གྲི་ཐོགས་པའི་སྐྲུ་སྲུང་སྐྱེས་པ་ཞིག་ཀྱང་མཆིས།
སྤྲོ་ཁང་དུ་འབྱོར་བ་དང་ཁོང་རྣམས་མཉམ་དུ་གཙང་སྦྲ་བྱི་དོར་དང་དྲི་ཞིམ་
བདུག་སྤོས་སོགས་བདུག་རྗེས་རྩེད་འཇོར་རོལ། སྲས་མོ་སྟོན་འཁོར་རྣམས་རྩེད་
འཇོའི་དབྱིངས་སུ་ཞུགས་ནས་ཐམས་ཅད་སྤྲོ་བས་མྱོས་པའི་ཚེ་ན། ཁྲི་སྲས་ཀྱིས་ཁུ་
ཚུར་བརྒྱབ་སྟེ་སྐུ་སྲུང་དེ་ས་ལ་དབྲིལ་རྗེས་དེའི་ལག་གི་རལ་གྲི་ཕྲོགས་ནས་གྲི་གུ་
གནམ་ལ་འཕྱར་ཏེ་སྲས་མོའི་ཞལ་ཏ་མ་རྣམས་ཕར་འདེད་ཚུར་འདེད་ཀྱིས་སྤྱང་ཀིས་
ལུག་ཁྱུ་དཀྲུག་པ་ལྟར་ཡུད་ཙམ་རིང་ཟང་ཟིང་གི་ཐུག་པ་འཁོལ། འོན་ཀྱང་སྲས་མོ་
ནི་འཇིགས་སྣང་སྤུ་ཙམ་མེད་པར་ཇི་མི་སྙམ་པར་ཁོའི་གདོང་བཀག་སྟེ་སྨྲས་པར།
ཁྱོད་ནི་ཁ་ཉིན་ཁོ་མོ་སློང་དུ་ཡོང་ནས་བདག་གི་ཡབ་རྒྱལ་པོས་ཞལ་བཞེས་མ་གནང་
བའི་ཁྲི་སྲས་དེ་མ་ཡིན་ནམ། ཡབ་རྒྱལ་པོས་ཁྱོད་བྱས་བཞིན་ཤིན་ཏུ་དངོས་ངན་པ་
ཞིག་ཡོད་ཚུལ་གསུངས་པ་དེ་ཕལ་ཆེར་བདག་ལ་རྫུན་གསུངས་པ་འདྲ་ཞེས་བརྗོད།
གང་ལགས་ཤེ་ན། སྔོན་དུ་རྒྱ་གར་རྒྱལ་པོའི་ཁྲི་སྲས་ཀྱིས་སྲས་མོ་གཉེན་དུ་སློང་
ཡང་ཁོ་པ་མདོག་ཤིན་ཏུ་ངན་པར་བརྟེན། རྒྱལ་པོས་ཞལ་མ་བཞེས་པས་སྲས་མོའི་
བློ་ངོར་ཁོ་ནི་བདག་གཉེན་དུ་སློང་མཁན་ཁྲི་སྲས་དེ་ཡིན་པར་སྙམ། སྐབས་དེར་
གཡོག་མོ་ཞིག་གིས་སྲས་མོ་མཁྱེན་ནོ། །མི་འདི་ནི་ཁྱེད་གཉེན་དུ་སློང་མཁན་དེ་མ་
ཡིན། ཁྱེད་གཉེན་དུ་སློང་མཁན་དེ་ཁ་བཟོ་ངོ་རིས་ཤིན་ཏུ་ངན་པ་ཞིག་ཡོད་ཀྱང་
མི་འདི་ནི་མཛེས་ཤིང་ཡིད་དུ་འོང་བ་ཞིག་འདུག དྲང་པོར་བརྗོད་ན་ཁྱེད་གཉེན་
དུ་སློང་མཁན་དེ་ནི་ན་གཞོན་འདིའི་གཡོག་གི་ཚུལ་ཙམ་དུ་ཟད་ཅེས་བརྗོད། སྲས་
མོས་ཞིབ་པར་ལྟ་བའི་ཚེ་ན་གཞོན་འདི་ནི་བྱད་བཞིན་མཛེས་ཤིང་། གཟི་བརྗིད་ཀྱི་
དཔལ་འབར་བའི་སྐྱེ་བོ་ཉམས་བཟང་ལྡན་པ་ཞིག་མཆིས།
ཞལ་ཏ་མ་དེས་གཏམ་རྣམས་བརྗོད་ཟིན་པ་དང་ས་ལ་འགྱེལ་བའི་གཡོག་དེ་
བོས་པ་ན་ཁོ་ནི་དངངས་སྐྲག་ཆེན་པོས་འགྱེལ་བ་ལས་ལངས་ཏེ་རལ་གྲི་བཙལ།
ཞལ་ཏ་མ་དེས་ཁོ་ལ་སྨྲས་པར། ཁྱོད་ས་ལ་བརྡབས་ནས་རལ་གྲི་འཕྲོག་མཁན་དེ་
སྲས་མོ་དང་མཉམ་དུ་གླེང་མོལ་བྱེད་བཞིན་འདུག་ཅེས་བརྗོད། མི་དེ་ནི་རྒྱལ་པོའི་
བཀའ་བཞིན་སྲས་མོའི་སྐུ་ཕྱ་སྲུང་མཁན་ཡིན་པས་ཁོས་ཞལ་ཏ་མའི་གཏམ་དེ་ཐོས་པ་
དང་དེ་མར་ཚོམ་ཆེན་དུ་རྒྱུག་སོང་བ་ན། སྲས་མོ་དང་ཁྲི་སྲས་གཉིས་དེ་གར་མཉམ་
དུ་གླེང་མོལ་བྱེད་བཞིན་ཡོད་པ་རིག་ནས་སྨྲས་པར། བདག་གི་སྦྱིན་བདག་མཁྱེན།
ཁྱེད་ནི་མིའམ་ལྷ་ཅི་ཡིན་ཞེས་དྲིས།
ཁྲི་སྲས་ན་རེ། གཡོག་ངན་ཁྱོད། བདག་ཏ་ཟིག་གི་ཁྲི་སྲས་ལྷ་འདྲེ་རེད་ཟེར་
བ་ཡིན་ནམ། ཞེས་བརྗོད་མུར་རལ་གྲི་འཕྱར་ནས་སྨྲས་པར། རྒྱལ་པོས་སྲས་མོ་ཁོ་བོའི་
ཆུང་མར་གནང་རྒྱུའི་ཞལ་བཞེས་ཟིན་པས་ཁོ་བོ་ནི་རྒྱལ་པོའི་གོ་མག་ཡིན་ཞེས་བརྗོད།
གཡོག་ན་རེ། བདག་གི་སྦྱིན་བདག་མཁྱེན། ཁྱོད་འགྲོ་བ་མི་ཡིན་པ་དང་རྒྱལ་
པོའི་ཁྲི་སྲས་ཡིན་ན་ཁྱེད་བདག་ཅག་གི་སྲས་མོ་དང་གཉེན་དུ་བསྡེབས་ཚེ་དེ་ལས་
འོས་པ་མ་མཆིས་ཞེས་བརྗོད།
གཡོག་དེས་རང་གི་ལུས་གོས་རྣམས་ཚལ་བུར་བཏང་བ་དང་། ངོ་གདོང་
ཐམས་ཅད་ལ་ཐལ་བ་བཀུས་ནས་ངུ་འབོད་བྱེད་བཞིན་རྒྱལ་པོའི་སྐུ་མདུན་དུ་སོང་
བ་ན་རྒྱལ་པོ་ཐུགས་འཚབ་ནས་ཁྱོད་ཅི་བྱེད་པ་ཡིན། གནས་ཚུལ་གང་བྱུང་བ་གསལ་
བར་ཤོད་ཅིག་གསུངས།
གཡོག་ན་རེ། ཀྱེ། རྒྱལ་པོ་ཆེན་པོ་མཁྱེན། བདག་ཅག་གི་སྲས་མོ་ནི་ཁྲི་སྲས་
ཡིན་ཟེར་བའི་མིར་བརྫུས་པའི་འདྲེ་ངན་ཞིག་གིས་བཟུང་ནས་འདུག་པས་ཁྱེད་ཀྱིས་
སྐྱོབ་པར་མཛོད་ཅིག་བརྗོད།
གཡོག་གི་གཏམ་དེ་ཐོས་པ་དང་རྒྱལ་པོ་ནི་ཐུགས་ཧང་སང་བར་གྱུར་ནས་ད་
ནི་སྐྱེ་བོ་དེ་གསོད་དགོས་པར་སྙམ་ནས་གཡོག་ངན་ཁྱོད་སྲས་མོ་འདྲེ་ངན་གྱི་ལག་ཏུ་
བཞག་སྟེ་ཁྱོད་འདིར་བྲོས་ཡོང་བ་འོས་སུ་མ་མཆིས། ཞེས་གསུངས་བཞིན་དུ་ཕོ་བྲང་
དུ་ཕེབས་པ་ན་ཞལ་ཏ་མ་རྣམས་ནི་གྲལ་སྟར་ཚར་དུ་དངར་བ་བསྒྲིགས་ནས་བསྡད་
ཡོད་པས་རྒྱལ་པོས་དེ་རྣམས་ལ་སྲས་མོ་གང་དུ་ཡོད་དམ་ཞེས་དྲིས།
ཞལ་ཏ་མ་ན་རེ། ང་ཅག་སྲས་མོ་དང་མཉམ་དུ་སྤྲོ་ཁང་དུ་འབྱོར་བ་ན། བཅོ་
ལྔའི་ཟླ་ལྟར་མཛེས་པའི་ན་གཞོན་ཞིག་གིས་ལག་ཏུ་རལ་གྲི་འཕྱར་ནས་བདག་ཚོར་
རྒོལ། ན་གཞོན་དེ་ནི་མཛེས་སྡུག་ལང་ཚོའི་དཔལ་གྱིས་ཕྱུག་པ་ཞིག་འདུག་ན། ང་
ཅག་གིས་ན་གཞོན་མཚར་པོ་འདི་ལྟ་བུ་སྔར་ན་མཐོང་བར་མ་གྱུར། བདག་ཚོས་ཁོ་
ལ་ཁྱོད་གང་ནས་ཡོང་བ་ཡིན་ཞེས་དྲིས་པས་དེས་རྒྱལ་པོ་མི་དབང་ཆེན་པོས་སྲས་མོ་
ཁོ་ཡི་ཆུང་མར་བྱིན་ལུགས་བརྗོད། ན་གཞོན་དེའི་གནས་ཚུལ་འདི་ཙམ་ལས་གསལ་
བ་བདག་ཅག་གིས་མ་རྟོགས། སྐྱེ་བོ་དེ་ནི་ཡ་རབས་གུས་ཞབས་ལྡན་པ་ཞིག་འདུག་
ན་ཁོ་ནི་ཚུལ་མིན་གྱི་སྐྱེ་བོ་ཐ་མལ་པ་ཞིག་ནི་མ་ཡིན་ཞེས་བརྗོད།
ཞལ་ཏ་མ་རྣམས་ཀྱི་གཏམ་དེ་ཐོས་པ་དང་རྒྱལ་པོ་སྐུ་རླུང་ཡང་འཇགས་ཤིང་།
ཁྲི་སྲས་དང་སྲས་མོ་མཉམ་དུ་འཁོད་ནས་བརྩེ་བའི་གསུང་གླེང་གནང་བཞིན་ཡོད་
པས་རྒྱལ་པོས་ཞིབ་པར་གཟིགས་པ་ན། ཁྲི་སྲས་དེ་ནི་ཉ་གང་ཟླ་ལྟར་མཛེས་ཤིང་
ཡིད་དུ་འོང་བ་ཞིག་མཆིས། འོན་ཀྱང་རྒྱལ་པོ་ནི་རང་གི་སྲས་མོའི་ལུས་སྲོག་ལ་
འཚེ་བའི་བློ་དོགས་ཀྱིས་རལ་གྲི་ཕྱུང་ནས་ཁྲི་སྲས་ཀྱི་ཐོག་ཏུ་ཤོར། ཚུལ་འདི་མཐོང་
བ་དང་ཁྲི་སྲས་ཀྱིས་སྲས་མོར་འདི་ནི་ཁྱོད་ཀྱི་ཡབ་ཆེན་ཡིན་ནམ་ཞེས་དྲིས།
སྲས་མོ་ན་རེ། འདི་ནི་བདག་གི་ཡབ་རྒྱལ་པོ་རེད།
ཁྲི་སྲས་ཀྱིས་སྟན་ལས་ལངས་ཤིང་ལག་ཏུ་རལ་གྲི་བཟུང་སྟེ་གད་རྒྱང་འབྲུག་
སྒྲ་ལྡིར་བ་ཞིག་བསྒྲགས་ནས་རྒྱལ་པོའི་སྐུ་ལུས་ལ་མཚོན་ཆ་རྡེག་རྒྱུའི་འཇིགས་སྐུལ་
བྱས་པ་ན། རྒྱལ་པོས་ཕ་རོལ་གྱི་འཇིགས་ཟིལ་མི་བཟོད་པའི་ཁར། ཕ་རོལ་ན་གཞོན་
གཤེད་བཟང་ལ་བརྟེན་རང་གིས་གླགས་མ་རྙེད་པར་སྙམ་ནས་ཞུམ་པའི་ཚུལ་གྱིས་
རལ་གྲི་ཤུབས་སུ་བཙུད་དེ་ཞི་བའི་རྣམ་འགྱུར་དང་བཅས་ཁྲི་སྲས་ཀྱི་འགྲམ་དུ་ཕེབས་
ནས་ཁྱོད་མིའ མ་ལྷ་འདྲེ་ཅི་ཡིན་ཞེས་དྲིས།
ཁྲི་སྲས་ན་རེ། ཁྱེད་དང་སྲས་མོ་གཉིས་ཀྱི་མཚན་ལར་བསམས་པ་མ་གཏོགས་
ཁྱོད་གཉིས་ཀྱི་ཤ་ཁྲག་ཐང་མར་བརྡལ་བ་ལ་ཐེ་ཚོམ་མེད། ཁོ་བོ་ཏ་ཟིག་རྒྱལ་པོའི་ཁྲི་
སྲས་ལ་ཁྱོད་ཅག་གིས་ལྷ་འདྲེ་རེད་ཟེར་བ་འདི་ཤིན་ཏུ་འོས་པར་མ་མཆིས། བདག་
གི་ཡབ་རྒྱལ་པོ་ནི་གཟི་བྱིན་གྱི་མཚན་གྲགས་འཛམ་བུའི་གླིང་དུ་ཁྱབ་པའི་ཏ་ཟིག་གི་
རྒྱལ་པོ་ཆེན་པོ་ཡིན་གཤིས། ཁོང་ཐུགས་ཁྲོས་ན་ཁྱོད་ཀྱི་ཡུལ་འདི་དཔུང་གིས་བརླག་
ངེས་པ་ཡིན།
ཁྲི་སྲས་ཀྱི་གཏམ་དེ་ཐོས་པ་དང་རྒྱལ་པོ་འཇིགས་ནས་སྨྲས་པར། ཁྱོད་ཏ་ཟིག་
ཡུལ་གྱི་རྒྱལ་སྲས་ཡིན་ཡང་བདག་གི་གནང་བ་མེད་པར་ཁྱོད་ཕོ་བྲང་དུ་ཞུགས་པ་
འདི་མི་འོས་ལ། བདག་གིས་སྲས་མོ་ཁྱོད་ཀྱི་ཆུང་མར་སྟེར་ཟེར་བའི་རྫུན་སྨྲ་བ་ཅི་
ཡིན། ཁྱོད་གོ་བར་གྱིས་ཤིག སྔར་རྒྱལ་བློན་མི་དྲག་དུ་མའི་སྲས་མང་པོ་འདིར་
གཉེན་སློང་དུ་ཡོང་བ་ཐམས་ཅད་བདག་གིས་བསྒྲལ་བ་ཡིན་ན་ཁྱོད་སྲོག་མགོ་ཐོན་
པའི་འགན་སུ་ཡིས་ལེན་པར་ནུས། ཁོ་བོས་བཀའ་བཏང་མ་ཉིད་དུ་བྲན་འཁོར་
རྣམས་ཀྱིས་ཁྱོད་ལྔ་ལམ་དུ་གཏོང་རྒྱུར་གདོན་མི་ཟ་ན་སུ་ཞིག་གིས་ཁྱོད་སྐྱོབ་པར་
ནུས་ཞེས་བརྗོད།
ཁྲི་སྲས་ན་རེ། རྒྱལ་པོ་ཁྱོད་མཐོང་ཐོས་སྟར་སྐོགས་ཀྱི་རྒྱ་ཙམ་ལས་མེད་པ་ཡ་
རེ་ང་། ཁྱོད་ཀྱིས་རང་གི་བུ་མོར་གོ་མག་བདག་ལས་ལྷག་པ་ཞིག་འདོད་པའི་རེ་བ་
བྱེད་པ་མ་ཡིན་ནམ། ཁྱོད་ལེགས་པར་སོམས་ཤིག བྱད་གཟུགས་ལང་ཚོ་དང༌། བློ་
སྟོབས་དཔའ་རྩལ། བསོད་ནམས་དབང་ཐང་སོགས་ཁོ་བོ་ལས་ཀྱང་བཟང་བ་ཞིག་
ཁྱོད་ཀྱི་མཐོང་ཐོས་དྲན་རེག་ཏུ་བྱུང་ངམ་ཞེས་དྲིས།
རྒྱལ་པོ་ན་རེ། ཨཱ་ལཱ་ཚད་བཙུགས། ཁྱོད་འདྲ་བའི་སྐྱེ་བོ་བདག་གིས་མཐོང་
ཐོས་སུ་མ་གྱུར་མོད། འོན་ཀྱང་ཁྱོད་གཉེན་སློང་དགོས་ཚེ་གཉེན་གན་གཉེན་དཔང་
དང་བཅས་ཡིན་ལུགས་ཚུལ་ལྡན་གྱི་སྒོ་ནས་གཉེན་སློང་བར་བྱས་ན་ཁོ་བོས་ཀྱང་བུ་
མོ་ཁྱོད་ཀྱི་ཆུང་མར་སྦྱིན། འོན་ཏེ་གཡོ་སྒྱུའི་ཐབས་ལ་བརྟེན་ནས་བདག་གི་བུ་མོ་
བསླུ་བྲིད་བྱས་ན། དེ་ནི་བདག་ལ་དམའ་འབེབས་པ་དང་བདག་གི་ཁྱིམ་སྲོལ་དཀྲུག་
པའི་བྱ་བ་ཞིག་རེད།
ཁྲི་སྲས་ན་རེ། ཁྱེད་ཀྱིས་གསུངས་པ་བདེན། ཁྱེད་ཀྱིས་འཁོར་གཡོག་དང་
དམག་དཔུང་བོས་ནས་ཁོ་བོ་ཉམས་ཉེས་སུ་གཏོང་བ་དེ་ནི་ཁྱེད་ཀྱི་ཞབས་འདྲེན་
པའི་བྱ་བ་ཞིག་རེད་ལ་དེས་མི་གཞན་གྱིས་ཁྱེད་ལ་འཁོན་པའི་རྒྱུ་ཡང་བྱེད་སྲིད་ན།
བདག་གིས་ཁྱེད་ལ་གྲོས་ཤིག་བྱེད་རྒྱུ་ཡིན་པས་ཁྱེད་ཀྱང་ཡིད་མགུ་བའི་རེ་བ་བྱེད།
རྒྱལ་པོ་ན་རེ། ཁྱོད་ལ་གྲོས་ཅི་ཡོད་པ་ཤོད་ཅིག
ཁྲི་སྲས་ན་རེ། ཁྱེད་དང་ངེད་གཉིས་འཆི་གསོན་གྱི་གོ་རྩལ་འགྲན་པར་བྱེད།
གཅིག་གིས་ཅིག་ཤོས་དེ་ཕྱི་མའི་ལམ་དུ་བཏང་རྗེས་གང་རྒྱལ་བ་དེས་རྒྱལ་པོ་བྱེད།
དེ་ལྟར་མ་ཐུབ་ན་ཁྱེད་དོ་ནུབ་ལོག་ལ་སོང༌། ཕྱི་ཉིན་དཔུང་གི་ཚོགས་དང་འཁོར་
གཡོག་གི་ཚོགས་བསྡུས་ནས་བདག་དང་འགྲན་ལ་ཤོག ཁྱེད་ལ་དཔུང་གི་ཚོགས་ཇི་
ཙམ་ཡོད་པ་བདག་ལ་ཤོད་ཅིག
རྒྱལ་པོ་ན་རེ། བྲན་འཁོར་ཕུད་དཔུང་གི་ཚོགས་གཅིག་པུར་དམག་ཁྲི་ཕྲག་བཞི་
ཙམ་ཡོད།
ཁྲི་སྲས་ན་རེ། ཕྱི་ཉིན་གཞོགས་པ་ཁྱེད་ཀྱིས་དཔུང་ཚོགས་ཅི་ཡོད་བཤམས་ཐོག་
དེ་རྣམས་ལ་ཁོ་བོ་ནི་སྲས་མོ་གཉེན་སློང་དུ་ཡོང་བ་ཡིན་ན་སྔོན་དུ་ཁྱོད་ཅག་དང་
འཐབ་མོ་བྱེད། ཁོ་པས་ཁྱོད་ཅག་དཔུང་གི་ཚོགས་གཞོམ་པར་ནུས་ཀྱི་ཁྱོད་ཅག་ཡན་
ལག་བཞི་ལྡན་གྱི་དཔུང་ཚོགས་ཀྱིས་ཁོ་ལ་གནོད་པར་མི་ཐུབ་ཟེར་བ་ཁ་ཕོ་ཆེ་ལུགས་
བརྗོད། དེ་ནས་ཁྱེད་ཀྱིས་དཔུང་དེ་རྣམས་བདག་ལ་འཐབ་ཏུ་བཅུག དེ་རྣམས་ཀྱིས་
ཁོ་བོ་གསོད་པར་ནུས་ཚེ་བྱ་བ་ཐམས་ཅད་རྙོག་མེད་རང་ཞིར་འགྲོ་ལ་ཁྱེད་ཀྱི་གསང་
དོན་ཡང་ཕྱི་ལ་མི་གྱར། གལ་ཏེ་ཁོ་བོས་ཁྱེད་ཀྱི་དཔུང་ཚོགས་གཞོམ་པར་བྱས་ཚེ་
ཁྱེད་ཀྱིས་ཁོ་བོ་སྲས་མོའི་གོ་མག་ཏུ་བསུ་ཞེས་བརྗོད།
ཁྲི་སྲས་ཀྱིས་འུད་བསྟོད་དང་འཇིགས་སྐུལ་གྱི་གཏམ་ལྕེ་ལ་མི་ཐོགས་!པ་ཞིག་
སྨྲས་པ་ན། རྒྱལ་པོའི་ཡིད་ལ་གཏམ་དེ་བདེན་པར་མཐོང་ནས་བསྔགས་བརྗོད་བྱས་
ཏེ་ཕན་ཚུན་གདན་ཐོག་ཏུ་འཁོད་ནས་གླེང་མོལ་བྱས། དེ་ནས་རྒྱལ་པོ་འཁོར་གཡོག་
གཅིག་མངགས་ནས་སྲིད་བློན་ལ་འཕྲལ་དུ་དཔུང་གི་ཚོགས་བསྡུས་ཏེ་ཕྱི་ཉིན་ཁྲི་སྲས་
དང་གོ་རྩེད་འགྲན་དགོས་པའི་བརྡ་སྐྱེལ་བར་བཏང་།
རྒྱལ་པོ་དང་ཁྲི་སྲས་གཉིས་གླེང་མོལ་བྱེད་པའི་ཚེ་ན་རྒྱལ་པོ་ནི་ཁྲི་སྲས་ཀྱི་སྨྲ་བ་
དང་སྤྱོད་གཤིས་ལ་ཡིད་རབ་ཏུ་མགུ་བས་གཉིས་ཀ་གླེང་མོལ་གྱི་སྤྲོ་བ་འཕེལ་ནས་
ནམ་ཡང་གསལ་ལ་ཉེ་བའི་ཚེ། ད་གཟོད་རྒྱལ་པོ་ཕོ་བྲང་དུ་བྱོན་ནས་དཔུང་ཚོགས་
ཐོན་སྐྱོད་ཀྱིས་ཁྲི་སྲས་དང་གོ་རྩེད་འགྲན་དགོས་པའི་བཀའ་ཕབ་པ་དང་ཆབས་ཅིག་
ཏུ་སྒ་སྲབ་བཟང་པོ་བསྟད་པའི་རྟ་མཆོག་ཅིག་ཁྲི་སྲས་ཀྱི་བཞོན་པར་གཡར། འོན་
ཀྱང་ཁྲི་སྲས་ཀྱིས་རྒྱལ་པོར་བདག་ལ་བཞོན་པ་མི་དགོས། ཁོ་བོ་སྔོན་ལ་ཁྱེད་ཀྱི་
དཔུང་སྟོབས་ལ་ལྟ་བར་འགྲོའོ་ཞེས་བརྗོད།
རྒྱལ་པོ་ན་རེ། དེ་རང་ལེགས་སོ། །ཞེས་བརྗོད་ནས་རྒྱལ་པོས་ཁྲི་སྲས་དཔུང་
ཚོགས་ཀྱི་ཁྲོད་དུ་གོ་མཚོན་དང་དམག་གྲངས་ཇི་ཡོད་ལྟ་བར་ཁྲིད་ནས་དཔུང་གི་
ཚོགས་ལ་སྨྲས་པར། ཡན་ལག་བཞི་ལྡན་གྱི་དཔུང་ཚོགས་གོ་བར་གྱིས་ཤིག །རྒྱལ་
སྲས་གཞོན་ནུ་འདི་བདག་གི་སྲས་མོ་གཉེན་སློང་དུ་ཡོང་བ་རེད་ན། ཁོ་ནི་གཟུགས་
བཟང་ཞིང་བློ་སྟོབས་དཔའ་རྩལ་ལ་འགྲན་པའི་ཟླ་དང་བྲལ་གཤིས། ཁོ་པ་མི་རྐྱང་
རྟ་རྐྱང་གིས་ཁྱོད་ཅག་དཔུང་གི་ཚོགས་གཞོམ་པར་ནུས་ཟེར་ལ། དམག་འབུམ་ཕྲག་
གིས་ཀྱང་ཁོ་ཡི་དོ་ཟླར་མ་མཆིས་ཞེས་ཁ་ཕོ་ཆེ་བར་འདུག་ན། ཁྱོད་ཅག་གིས་གཟབ་
གྲུང་ལྷོད་མེད་ཀྱིས་ཁོ་པ་མཚོན་རྩེར་སྐོན་ཐུབ་པ་བྱེད་དགོས་ཞེས་བརྗོད། དེ་ནས་
རྒྱལ་པོས་ཁྲི་སྲས་ལ་ད་ནི་གོ་རྩེད་འགྲན་པའི་དུས་ལ་སླེབས་པས། འགྲན་ལུགས་ཇི་
བྱེད་ཁྱོད་སོང་ནས་དཔུང་ཚོགས་དང་གྲོས་ལ་ཁྱོད་ཀྱི་དཔའ་རྩལ་འདོན་པར་གྱིས་
ཤིག་བརྗོད།
ཁྲི་སྲས་ན་རེ། རྒྱལ་པོ་ཆེན་པོ་མཁྱེན། གོ་རྩེད་འགྲན་ལུགས་འདི་ཅུང་ཟད་
མོས་མི་སྙོམ་པ་སྟེ། ཁོ་པ་ཚོ་ནི་རྟ་མཆོག་གི་བཞོན་པ་ལ་བརྟེན་ཞིང་། བདག་ནི་
བཞོན་པའི་རྟ་ཡང་མེད་པས་ཇི་ལྟར་འགྲན་ཞེས་བརྗོད།
རྒྱལ་པོ་ན་རེ། བདག་གིས་ཁྱོད་ལ་དམག་རྟ་ཤེད་བཟང་ཞིག་གྲ་སྒྲིག་བྱས་ཀྱང་
ཁྱོད་ཀྱིས་བཞོན་པར་མི་འདོད་ན། ད་ནི་ཁྱོད་ཀྱིས་གང་འདོད་པའི་བཞོན་པ་ཞིག་
འདེམས་པར་གྱིས་ཞེས་བརྗོད།
ཁྲི་སྲས་ན་རེ། ཁྱེད་ཀྱི་རྟ་ཕོའི་ཁྲོད་དུ་བདག་གི་བློ་ལ་བབས་པའི་བཞོན་པ་
གཅིག་ཀྱང་མེད་ན། ཁོ་བོ་ནི་རང་གི་བཞོན་པ་དེ་རང་སྤྱད་པས་ཆོག
རྒྱལ་པོ་ན་རེ། ཁྱོད་ཀྱི་བཞོན་པ་གང་དུ་ཡོད་དམ་ཞེས་དྲིས་པ་ན། ཁྲི་སྲས་
ཀྱིས་ཁྱེད་ཀྱི་ཕོ་བྲང་ནང་དུ་ཡོད། རྒྱལ་པོས་ཕོ་བྲང་གི་གནས་གང་དུ་ཡོད་དམ་ཞེས་
དྲིས། ཁྲི་སྲས་ཀྱིས་ཕོ་བྲང་གི་ཡང་སྟེང་དུ་ཡོད་དོ་ཞེས་བརྗོད།
རྒྱལ་པོ་ན་རེ། འདི་ནི་ཁྱོད་འཕམ་པའི་སྟ་གོན་ཡིན། ཕོ་བྲང་ཡང་སྟེང་དུ་རྟ་
ཕོ་ཇི་ལྟར་འཇོག ད་ནི་ཁྱོད་ཀྱི་རྫུན་དང་གཡོ་སྒྱུའི་མཐིལ་རྡོལ་སོང་ཞེས་བརྗོད།
རྒྱལ་པོ་ནི་ཤིན་ཏུ་ཡ་མཚན་པར་གྱུར་ནས་འཁོར་གཡོག་རྣམས་ལ་ཁྱོད་ཅག་
ཕོ་བྲང་ཡང་ཐོག་ཏུ་སོང་ནས་གང་འདུག་པ་འདིར་ཁྲིད་ལ་ཤོག་ཅེས་བརྗོད་པ་ན།
དེར་ཡོད་འཁོར་གཡོག་རྣམས་ཤིན་ཏུ་ཡ་མཚན་པར་གྱུར་ནས་གཅིག་གི་གཅིག་ལ་
བལྟ་བཞིན་སྐས་ཀ་མཐོན་པོ་ལས་རྟ་ཕོ་ཇི་ལྟར་འབེབས་ཞེས་བརྗོད། འཁོར་གཡོག་
རྣམས་རྒྱལ་པོའི་བཀའ་བཞིན་ཕོ་བྲང་ཡང་ཐོག་ཏུ་སོང་བ་ན། དེ་གར་གྱི་ལིང་རྟ་
མཆོག་ཤིན་ཏུ་མཛེས་པ་ཞིག་ཡོད་པ་མཐོང་། འཁོར་གཡོག་རྣམས་ཀྱིས་འགྲམ་དུ་
སོང་ནས་ལྟ་བའི་ཚེ་དེ་ནི་བ་སོ་དང་ཤིང་ནག་ལས་བཟོས་པའི་རྟ་ཤིག་ཡིན་པས་
ཐམས་ཅད་དགོད་ཤོར་ནས་ཕྲུ་གུ་དེས་བརྗོད་པའི་རྟ་ཕོ་ནི་འདི་འདྲ་ཞིག་ཡིན་སོང་།
ཁོ་སྨྱོ་བ་མིན་ནམ། ཤིང་གི་རྟ་འདིས་དམག་རྟ་ལོའམ། ངེས་མེད་ཤིང་རྟ་འདི་ལ་
ཁྱད་ཡོན་འདྲ་ཡོད་ཤས་ཆེ། ཞེས་བརྗོད་ནས་ཤིང་གི་རྟ་དེ་ཕོ་བྲང་ཡང་ཐོག་ནས་
གྲོང་ཁྱེར་གྱི་འདབས་རོལ་དུ་དབོར་ནས་རྒྱལ་པོའི་མདུན་དུ་བཞག དེར་ཡོད་སྐྱེ་བོ་
ཐམས་ཅད་ཡ་མཚན་ཆེས་ཆེར་འཕེལ་ནས་དེར་ལྟ་བར་ཡོང་། རྟ་ཕོའི་མཛེས་སྡུག་
དང་སྒ་སྲབ་ལ་སྐྱེ་བོ་ཕལ་པ་རྣམས་ཡིད་སྨོན་གྱི་རྐན་སྒྲ་ཏོག་ཏོག་ཏུ་སྒྲོག་པ་མ་ཟད།
རྒྱལ་པོ་དེ་ཉིད་ཀྱིས་ཀྱང་ཡིད་སྨོན་པའི་བསྔགས་བརྗོད་ཀྱི་མེ་ཏོག་སྟོར། རྒྱལ་པོས་
ཁྲི་སྲས་ལ་འདི་ནི་ཁྱོད་ཀྱི་བཞོན་པ་ཡིན་ནམ་ཞེས་དྲིས།
ཁྲི་སྲས་ན་རེ། རྒྱལ་པོ་ཆེན་པོ་མཁྱེན། འདི་ནི་བདག་གི་བཞོན་པ་ཡིན། རྟ་ཕོ་
འདི་ཡི་ཁྱད་ཡོན་ད་ལྟ་རང་ཁྱེད་ཀྱིས་གཟིགས་ཡོང་།
རྒྱལ་པོ་ན་རེ། དེ་ལྟར་ལགས་ན་ཁྱོད་ཀྱིས་བཞོན་པར་གྱིས་ཤིག
ཁྲི་སྲས་ན་རེ། ཁྱེད་ཀྱི་དཔུང་ཚོགས་རྒྱང་ཕྱོགས་སུ་ཕྱིར་ཤིག་མ་བྱས་ན་ཁོ་བོ་
རྟ་ལ་བཞོན་པར་མི་བྱེད།
རྒྱལ་པོས་རང་གི་དཔུང་ཚོགས་རྣམས་མདའ་རྒྱང་གང་གི་མཚམས་སུ་ཕྱིར་ཤིག་
རྒྱག་ཏུ་བཅུག་མཚམས་ཁྲི་སྲས་ཀྱིས་སྨྲས་པར། རྒྱལ་པོ་ཆེན་པོ། ད་ནི་ཁོ་བོས་རང་
གི་བཞོན་པ་བཅིབས་ནས་ཁྱེད་ཀྱི་དཔུང་ཚོགས་ལ་རྒོལ་བར་བྱེད་རྒྱུ་ཡིན་ན། དེ་
རྣམས་འཇིགས་ནས་སྲན་ཕུང་འཐོར་བ་ལྟར་བྲོས་འགྲོ་བར་ངེས་སོ་ཞེས་བརྗོད།
རྒྱལ་པོ་ན་རེ། ལེགས་སོ་ལེགས་སོ། །ཁྱོད་ཀྱིས་ཇི་ལྟར་འདོད་པ་བཞིན་གྱིས་ལ་
འཕམ་འཁུར་ཕྱིར་བཤོལ་རིགས་བྱེད་མི་རུང༌། བདག་གི་དཔུང་ཚོགས་ཀྱིས་ཁྱོད་ལ་
བསམ་ཤེས་བྱེད་མི་སྲིད།
ཁྲི་སྲས་ཀྱིས་ཤིང་ནག་གི་རྟ་ལ་བཅིབས་ནས་ཕ་རོལ་པོར་རྒོལ་བའི་སྟ་གོན་ལ་
ཞུགས་པ་ན། རྒྱལ་པོའི་དཔུང་གི་ཚོགས་ཀྱང་རུ་བསྒྲིགས་ཏེ་འཐབ་པའི་གྲབས་བྱས།
སྐབས་དེར་རྒྱལ་པོའི་དཔུང་གི་ཁྲོད་དུ་ལ་ལས་སྡུག་ཕྲུག་དེ་བདག་ཅག་དཔུང་ཁྲོད་
དུ་ཤོར་བྱུང་ན། ང་ཅག་གིས་ཁོ་མདུང་རྩེར་སྐོན་དགོས་པ་ཡིན་ཟེར་བ་དང་། ལ་
ལས་ན་གཞོན་ཡིད་དུ་འོང་བ་འདི་ལྟ་བུ་བདག་ཚོས་གསོད་ཕོད་དམ་ཞེས་ཟེར་བ།
ཡང་ལ་ལས་ཨཱ་ལཱ་ཚད་བཙུགས། ང་ཅག་གིས་རིག་པ་མ་བསྒྲིམས་ན་ཁོ་འཕམ་པར་
བྱེད་མི་ཐུབ། ཁོ་ལ་དཔའ་རྩལ་དང་བློ་གྲོས་ཀུན་ལས་རྒྱལ་བ་ཞིག་མེད་ན་ཁོ་པས་
རང་རློམ་འདི་ལྟར་བྱེད་ཕོད་པ་མ་ཡིན་ཞེས་གླེང་བརྗོད་འདྲ་མིན་མང་པོ་བྱུང་།
ཁྲི་སྲས་ཤིང་རྟཪ་བཅིབས་པ་དང་ཕ་རོལ་དཔུང་ཚོགས་ཀྱི་འདྲེན་བྱེད་ཁྲི་
ཕྲག་དུ་མ་དུས་གཅིག་ཏུ་ཁོ་ལ་ལྟ་བའི་ཚེ་ཁོས་ཤིང་རྟའི་ལུས་ཐོག་གི་གཅུས་ཕུར་
དེ་བསྒྲིམས་པ་ན། ཤིང་རྟ་དེ་འཚེར་སྐད་དང་བཅས་ཏེ་འགུལ་བྱུང་ཞིང་། ཡུད་
ཙམ་ཞིག་ལ་རྟ་ཁོག་ཏུ་རླུང་གི་རྒྱུ་བ་འཚངས་ཏེ་ནམ་མཁར་ལྡིང་ནས་སྤྲིན་གསེབ་
ཏུ་འཕུར། ཚུལ་འདི་མཐོང་བ་ན་རྒྱལ་པོ་ནི་འཇིགས་སྣང་ཤིན་ཏུ་ཆེན་པོ་བྱུང་བས་
བཞིན་གྱི་མདངས་ཀྱང་མི་སྡུག་པར་གྱུར་ནས་སྐད་ཤུགས་ཆེན་པོས་ཁོ་མགྱོགས་པོ་
བཟུང་ཞིག ཁོ་ལག་འགྱོགས་བྱེད་དུ་འཇུག་མི་རུང་ཞེས་བརྗོད།
སྲིད་བློན་དང་དེར་ཡོད་བློན་པོའི་ཚོགས་ཀྱིས་ཚུལ་འདི་མཐོང་བའི་ཚེ། རྒྱལ་
པོའི་ཐུགས་གསོ་བའི་ཚུལ་དུ་འཇིག་རྟེན་འདིའི་ཐོག་བྱ་ཡི་རྗེས་ཆོད་པའི་སྐྱེ་བོ་ཡོད་
སྲིད་དམ། ཁོ་ནི་སྒྱུ་མ་མཁན་ཞིག་ཡིན་སྲིད། ཨཱ་ལཱའི་ཐུགས་རྗེས་རྒྱལ་པོའི་སྐུ་ཕྱར་
ཉེན་མ་བྱུང་བ་ལེགས་སོ། །སྡུག་ཕྲུག་དེས་རྒྱལ་པོའི་སྐུ་ལ་མི་གནོད་པ་ཤོག་ཅེས་ཨཱ་
ལཱར་གསོལ་བ་ཕུར་ཚུགས་སུ་བཏབ།
ཁྲི་སྲས་ཀྱི་སྤྱོད་ཚུལ་དེ་ལ་རྒྱལ་པོ་ཐུགས་མ་རངས་པས་ཡིད་མུག་མུག་པོར་
ཕོ་བྲང་དུ་བྱོན་ནས་སྲས་མོར་གོ་རྩེད་ཀྱི་སྐབས་སུ་ཐོན་པའི་གནས་ཚུལ་རྣམས་
གླེང༌། སྲས་མོ་ནི་ཁྲི་སྲས་དང་བྲལ་བའི་སྡུག་བསྔལ་གྱིས་འབྱུང་བཞི་འཁྲུགས་ཏེ་
གསོ་བྱེད་སྨན་གྱི་སྦྱོར་བས་ཀྱང་མི་ཕན་པར་མལ་དུ་ལུས། རྒྱལ་པོ་དེ་ཡིད་མྱ་ངན་
གྱིས་གདུངས་པས་སྲས་མོའི་དཔྲལ་བར་འོ་སྦྱར་ཏེ་སྨྲས་པར། ཨཱ་ལཱས་བདག་ཅག་
ལ་སྒྱུ་མ་མཁན་དེས་མི་གནོད་པའི་མགོན་སྐྱོབ་མཛད་སྲིད་པས་ང་ཅག་གིས་ཁོང་
གི་བཀའ་དྲིན་རྗེས་སུ་དྲན་པར་གྱིས་ཞེས་བརྗོད། རྒྱལ་པོས་སྲས་མོར་ཁྲི་སྲས་ཀྱིས་
ཤིང་རྟ་བཅིབས་ནས་ནམ་མཁར་འཕུར་བའི་གནས་ཚུལ་ལན་བསྟུད་དུ་བརྗོད་ཀྱང་
སྲས་མོ་ནི་ཉན་པའི་བློ་དང་བྲལ་ཞིང༌། མོ་ནི་ཉིན་མཚན་དུས་དྲུག་ཏུ་མྱ་ངན་གྱི་ཆོ་
ངེ་དྲག་པོ་འདོན་བཞིན་མིག་དང་མཆི་མ་མི་བྲལ་བར་བསྡད། སྲས་མོའི་ཡིད་ལ་ད་
ནས་བཟུང་ཁོ་མོས་ཟས་བཅད་དེ་ཁྲི་སྲས་དང་ངོ་འཕྲད་མ་བྱུང་བར་བཟའ་བཏུང་
ཏིལ་འབྲུ་ཙམ་མི་བྱེད་པའི་དམ་བཅའ་བཞག རྒྱལ་པོ་ནི་ཡིད་ལ་སྡུག་བསྔལ་གྱི་མུན་
པ་གཏིབས་ན་ཡང་རང་སེམས་རང་གིས་མནན་ཏེ་སྲས་མོར་ཡིད་གསོའི་གཏམ་སྙན་
པོ་གང་ཡོང་བརྗོད། འོན་ཀྱང་སྲས་མོ་ནི་ཡིད་གསོ་བའི་གཏམ་སྙན་ཇི་ཙམ་བརྗོད་
པ་དེ་ཙམ་གྱིས་ཁྲི་སྲས་དྲན་པའི་གདུང་བ་ཇེ་ཆེར་འཕེལ།
ཁྲི་སྲས་ཤིང་ནག་རྟ་ལ་བཅིབས་ནས་གུང་དུ་འཕུར་བས་ཉེན་ལས་གྲོལ། ཁོས་
སྲས་མོ་ཡང་ཡང་ཡིད་ལ་དྲན་པའི་སྟོབས་ཀྱིས་སེམས་གསོ་དང་རེ་བའི་རྒྱུན་ཡང་
མ་ཆད། ཁོས་རྒྱལ་པོ་དང་གླེང་མོལ་བྱེད་སྐབས་སྲས་མོ་དང་རྒྱལ་པོའི་མཚན་ལ་
ཅི་ཟེར་བ་དྲིས་པས་ཁོང་ནི་ཡུལ་ཟཱ་ནཱ་ཨོ་འུའི་རྒྱལ་པོ་ཡིན་པ་རྟོགས་པས་བློ་ལྷོད་
ལ་ཕབ་སྟེ་རྟ་ཕོ་ཇེ་མགྱོགས་སུ་བཏང་ནས་ཏ་ཟིག་ཡུལ་དུ་ལོག གྲོང་ཁྱེར་དུ་སླེབས་
པ་དང་བར་སྣང་དུ་ལྡིང་སྐོར་ལན་འགའ་བརྒྱབ་རྗེས་ཕོ་བྲང་ཡང་ཐོག་ཏུ་བབས་ཏེ་
རྟབ་རྟབ་པོར་ཡབ་ཆེན་རྒྱལ་པོ་མཇལ་བར་བསྐྱོད་པ་ན། རྒྱལ་པོ་ནི་ཁྲི་སྲས་དང་
བྲལ་བའི་སྡུག་བསྔལ་གྱིས་ཡིད་མྱ་ངན་གྱིས་གདུངས་ནས་བཞུགས་ཡོད་པ་མཐོང༌།
རྒྱལ་པོས་ཁྲི་སྲས་བྱོན་པ་གཟིགས་མ་ཐག་སྟན་ལས་ཧར་བཞེངས་ཀྱིས་སྲས་ཀྱི་
མགུལ་ལ་འཐམས་ནས་དགའ་བའི་འཛུམ་མདངས་ཕྱུང༌། རྒྱལ་པོ་ཡབ་སྲས་ཞལ་
འཛོམས་བྱུང་རྗེས་ཁྲི་སྲས་ཀྱིས་ཤིང་ནག་རྟ་ཕོ་བཟོ་མཁན་ཤེས་རབ་ཅན་གང་དུ་
ཡོད་མེད་དྲིས་པ་ན། རྒྱལ་པོས་མི་ངན་དེ་ཚེ་གང་རིང་བཟང་པོའི་ལམ་མ་ཐོབ་པ་
ཤོག ཁོ་ནི་ང་ཅག་ཕ་བུ་བྲལ་དུ་འཇུག་པའི་རྒྱུ་དེ་ཡིན་པས་བདག་གིས་ཁོ་པ་བཙོན་
དུ་བཅུག་པ་ཡིན་ཞེས་གསུངས།
ཁྲི་སྲས་ཀྱིས་སྐྱེ་བོ་ཤེས་རབ་ཅན་དེ་ལ་རང་དབང་སྤྲོད་རྒྱུའི་ངོ་ཆེན་ཞུས་མཐར་
རྒྱལ་པོས་ཁོ་བཙོན་ལས་བཏོན་ཏེ་གསོལ་རས་སྤམ་མཐོ་བ་བསྩལ་ཐོག མགྲོན་གྱི་
མཆོག་ཏུ་བཀུར་ནས་སྣེ་ལེན་མཛད། འོན་ཀྱང་རྒྱལ་པོས་ཁོ་ལ་རང་གི་སྲས་མོ་བབག་
མར་སྟེར་རྒྱུའི་སྔར་གྱི་དམ་བཅའ་སྒྲུབ་ཏུ་མི་འདོད་པས་སྐྱེ་བོ་ཤེས་རབ་ཅན་དེ་ཡིད་
མ་རངས་པར་གྱུར་ལ་རྟ་ཕོ་ཁ་ལོ་སྒྱུར་བའི་གསང་བ་ཡང་ཤོར་བར་བརྟེན་ཡིད་ལ་
འགྱོད་པ་དྲག་པོ་སྐྱེས། འོན་ཀྱང་རྒྱལ་པོ་སྐུ་དབང་བཙན་པས་ཁྲི་སྲས་ལ་ད་ནས་
བཟུང་ཁྱོད་ཤིང་གི་རྟ་ཕོ་དེ་བཞོན་མི་རིགས། ཤིང་རྟ་དེ་བཟང་ངན་ཇི་ཡིན་མི་
རྟོགས་པས་ངེས་མེད་གནོད་འཚེ་འདྲ་ཡོང་ཤས་ཆེ་ཞེས་གསུངས། ཁྲི་སྲས་ཀྱིས་རྒྱལ་
པོ་ཟཱ་ནཱ་ཨུ་དང་སྲས་མོ་མཇལ་ཚུལ་དང༌། རྒྱལ་པོ་དང་གླེང་མོལ་བྱས་ཚུལ། འཐབ་
མོ་འགྱེད་ཚུལ་སོགས་བར་དུ་བྱུང་བའི་ལོ་རྒྱུས་རྣམས་ཡབ་རྒྱལ་པོར་ཞིབ་པར་གསོལ་
བས་རྒྱལ་པོས་གལ་ཏེ་རྒྱལ་པོ་དེས་ཁྱོད་གསོད་འདོད་པ་ཡིན་ན་སྔ་ས་ནས་ཁྱོད་
བསད་ཟིན་པ་རེད། འོན་ཀྱང་ཁྱོད་འཆི་བའི་དུས་ལ་བབས་མེད་པ་ཡིན་ཞེས་བརྗོད།
ཁྲི་སྲས་ནི་ཟཱ་ནཱ་ཨོ་འུའི་སྲས་མོ་དྲན་པའི་བློ་འགོག་ཏུ་མེད་པས་ན། ཁོས་
གསང་སྟབས་ཀྱིས་ཕོ་བྲང་ཡང་ཐོག་ཏུ་སོང་ནས་ཤིང་ནག་གི་རྟ་ལ་བཅིབས་ཏེ་
མཁའ་ལ་འཕུར་ནས་ཟཱ་ནཱ་ཨོ་འུའི་སྲས་མོ་འཚོལ་དུ་སོང༌།
ཕྱི་ཉིན་ཞོགས་པ་རྒྱལ་པོ་ནི་ཁྲི་སྲས་མ་རྙེད་པས་ཐུགས་ལ་དངངས་ཚབ་ཤིན་
ཏུ་ཆེན་པོ་བྱུང་བས་དེ་མར་ཕོ་བྲང་ཡང་སྟེང་དུ་འཚོལ་བར་བྱོན་པ་ན། ཤིང་ནག་
གི་རྟ་ཕོ་གར་སོང་མེད་པས་ཁྲི་སྲས་རྟ་ཕོ་བཅིབས་ཏེ་སོང་བ་ད་གཟོད་རྟོགས་པ་ན།
ཤིང་རྟ་དེ་དོ་དམ་མ་བྱས་པའི་འགྱོད་པ་དྲག་པོ་སྐྱེས་ནས་རང་གིས་རང་ལ་ཨཱ་ལཱ་
ཚད་བཙུགས། ད་ཐེངས་ཁྲི་སྲས་ཕྱིར་ལོག་བྱས་རྗེས་ཤིང་རྟ་དེ་ཅི་ནས་ཀྱང་དོ་དམ་
བྱས་ཏེ་ནམ་ཡང་བཞོན་དུ་མི་འཇུག་ན་ཁྲི་སྲས་ཀྱི་ལུས་སྲོག་ལ་ཉེན་ཁ་ཡོང་དོགས་ཀྱི་
བློ་གཡེང་བྱེད་དགོས་དོན་མེད། ཅེས་ཆིག་ལབ་རྒྱག་བཞིན་ཡིད་མུག་སྟེ་སྡུག་བསྔལ་
གྱི་མཆི་མ་ལྷུང་།
ཁྲི་སྲས་ཀྱིས་ཤིང་རྟ་བཅིབས་ཏེ་གུང་དུ་འཕུར་ནས་ཡུལ་ཟཱ་ནཱ་ཨོ་འུར་སླེབས་པ་
ན་སྔར་བབས་སའི་ས་དེར་བབས་ནས་རྟ་ལས་བཤོལ་ཏེ་གོམ་བགྲོད་ཧྱང་ཧྱང་པོའི་
ངང་སྲས་མོའི་བཞུགས་གནས་སྤྲོ་ཁང་དུ་བཞུད། འོན་ཀྱང་དེ་གར་སྲས་མོ་དང༌།
ཞལ་ཏ་མ། སྲས་མོའི་སྐུ་སྲུང་སོགས་ཀེར་མི་གཅིག་ཀྱང་མེད་པས་ཁོ་ནི་ཅི་བྱ་གཏོལ་
མེད་དུ་ལུས། དེ་ནས་ཁོས་སྤྲོ་ཁང་གི་ཕྱོགས་མཚམས་ཀུན་ཏུ་ཉུལ་ནས་མཐར་སྲས་
མོའི་གཟིམས་ཁང་དུ་འབྱོར་བ་ན། སྲས་མོ་ནི་དེ་གར་ལུས་ནད་ཀྱིས་བརྡུངས་ནས་
མལ་དུ་ལུས་ཤིང༌། ཞལ་ཏ་མ་རྣམས་སྲས་མོའི་མལ་གྱི་མཐའ་ནས་བསྐོར་ཏེ་གཡོག་
རྒྱུག་བཞིན་ཡོད་པ་ན། ཁོས་སྲས་མོའི་གཟིམས་ཁང་དུ་རྒྱུག་སྟེ་འཁོར་གཡོག་རྣམས་
ལ་འཚམས་འདྲི་བྱས། ཁྲི་སྲས་ཀྱི་སྐད་ཐོས་པ་དང་སྲས་མོས་ཨུ་རུས་མུ་རུས་ཀྱིས་
ཙོག་པུར་བསྡད་ནས་ཁོ་ལ་གུས་པའི་རྣམ་འགྱུར་བསྟན། ཁྲི་སྲས་ན་རེ། སྲས་མོ་
མཁྱེན། ཁྱེད་ཀྱིས་བདག་ཡིད་བློང་བར་བྱས་བྱུང་ཞེས་བརྗོད་པ་ན། སྲས་མོས་ཁྱེད་
འདི་ལྟར་གསུངས་མི་རིགས། བདག་ལ་སེམས་གཅོང་བཟོ་མཁན་ནི་ཁྱེད་རང་ཡིན་
ཞེས་བརྗོད།
ཁྲི་སྲས་ན་རེ། སྲས་མོ་མཁྱེན། ཁོ་བོ་དང་རྒྱལ་པོའི་དབར་གྱི་འགལ་འདུ་དང་
རྒྱལ་པོའི་མཛད་ཚུལ་ལ་ཁྱེད་ཀྱི་ཐུགས་ལ་ཇི་ལྟར་སྙམ། དྲང་པོར་བརྗོད་ན་བདག་
གིས་ཁྱེད་ཀྱི་ངོ་ཆེན་ལ་མ་བསམས་ན་ཁོ་བོས་རྒྱལ་པོ་ཆམ་ལ་ཕབ་ནས་ཕྱི་རབས་
རྣམས་ལ་བསླབ་བྱ་བྱེད་རྒྱུ་ཡིན་མོད། འོན་ཀྱང་བདག་གིས་ཁྱེད་བསམས་ནས་ཁོ་
ལ་དད་གུས་ཆེན་པོ་བྱེད་པ་ཡིན་ཞེས་བརྗོད།
སྲས་མོ་ན་རེ། ཁྱེད་ཀྱིས་ཁོ་མོ་བསྐྱུར་ནས་ཕེབས་དོན་ཅི་ཡིན། ཁྲི་སྲས་ཁྱེད་
མེད་ན་ཁོ་མོར་བདེ་བའི་སྐབས་མཆིས་ལགས་སམ།
ཁྲི་སྲས་ན་རེ། ཁྱེད་ཀྱིས་བདག་གི་ངག་ལ་ཉན་འདོད་པ་ཡིན་ནམ།
སྲས་མོ་ན་རེ། ཁྱེད་ལ་གསུང་རྒྱུའི་དོན་གང་ཡོད་པ་གསུངས་ཤིག ཁྱེད་ཀྱིས་
གང་གསུངས་པ་དེ་ལ་བདག་གིས་མོས་གུས་ཀྱི་དང་བརྩེ་གཅིག་ཏུ་སྟོན་པ་ལས་ཁྱེད་
ཀྱི་གསུང་དང་འགལ་བར་མི་བྱེད།
ཁྲི་སྲས་ན་རེ། དེ་ལྟར་ལགས་ན་ཁྱེད་ཁོ་བོ་དང་མཉམ་དུ་བདག་གི་ཡུལ་དུ་ཕེབས།
སྲས་མོ་ན་རེ། ཁོ་མོ་ནི་ཤིན་ཏུ་ནས་མོས་སོ།
སྲས་མོའི་གཏམ་དེ་ཐོས་པ་དང་ཁྲི་སྲས་ནི་ཡིད་ལ་སྤྲོ་བ་རབ་ཏུ་འཕེལ་ཞིང་།
འཛུམ་པའི་རྣམ་འགྱུར་དང་བཅས་ཏེ་སྲས་མོའི་ལག་གཉིས་བཟུང་སྟེ་ངོ་གདོང་ཨ་
སྔོན་གུང་ལ་ཕྱོགས་ནས་འགྱུར་མེད་ཡིད་ཀྱི་དམ་བཅའ་བརྟན་པོར་བཀོད་རྗེས་སྲས་
མོ་ཡང་སྟེང་དུ་འཁྲིད་ནས་རང་གི་རྟ་པང་དུ་བསྐྱོན་པ་དང་། ཤིང་རྟའི་ལུས་ཐོག་གི་
གཅུས་ཕུར་བསྒྲིམས་ནས་གུང་ལ་འཕུར། སྐབས་དེར་ཞལ་ཏ་མ་རྣམས་འཇིགས་སྣང་
ཆེན་པོ་བྱུང་བས། ཐམས་ཅད་དུས་གཅིག་ཏུ་ཕོ་བྲང་དུ་རྒྱུགས་ནས་རྒྱལ་པོར་སྙན་
སེང་ཞུས། སྲས་མོ་ཁྲིད་སོང་བའི་གནས་ཚུལ་ཐོས་མ་ཐག་རྒྱལ་པོ་ཡབ་ཡུམ་གཉིས་
པོ་རྟབ་རྟབ་བུར་ཕོ་བྲང་ནས་ཕྱིར་བྱོན་ཏེ་ནམ་མཁར་གཟིགས་པའི་ཚེ་ན། སྲས་མོ་
དང་ཁྲི་སྲས་གཉིས་ཤིང་རྟར་བཅིབས་ནས་མཁའ་དབྱིངས་སུ་འཕུར་འགྲོ་བ་རིག་
པས་རྒྱལ་པོ་ཤིན་ཏུ་འཇིགས་པར་གྱུར་ནས་རྒྱལ་སྲས་མཁྱེན་ནོ། །ཁྱེད་ཀྱིས་བདག་
ཅག་རྒན་རྒོན་གཉིས་ལ་བྱམས་སྙིང་རྗེར་དགོངས་ནས་བུ་མོ་ཁྲིད་པར་མི་མཛོད་ཅེས་
ཞུ་བ་ནན་བསྟུད་དུ་བྱས།
ཁྲི་སྲས་ནི་ཐམས་ཅད་ལྟོས་མེད་རྒྱང་བསྐྱུར་གྱིས་སྲས་མོ་ཁྲིད་དེ་བྲོས། བྲོས་
པའི་ལམ་བར་དུ་ཡིད་ལ་སྲས་མོ་དེ་རང་གི་ཡབ་ཡུམ་དང་བྲལ་བར་མི་བཟོད་པའི་
བློ་འགྱོད་བྱུང་བར་དོགས་ནས་སྨྲས་པར། ཁྱོད་ཡབ་ཡུམ་དང་བྲལ་བར་མི་བཟོད་
ན་ཁོ་བོས་ཁྱོད་རང་གི་ཡུལ་དུ་སྐྱེལ་བར་བྱེད་དོ་ཞེས་བརྗོད།
སྲས་མོ་ན་རེ། བདག་གི་སྦྱིན་བདག་མཁྱེན། ཨཱ་ལཱ་ཚད་བཙུགས། །ཁོ་མོ་ནི་
ནམ་ཡང་ཁྱེད་དང་འགྲོགས་པར་འདོད་ན། ཁྱེད་ཀྱིས་གང་དུ་ཁྲིད་པ་དེར་འགྲོ་བ་
ལས་རང་ཡུལ་དུ་ལོག་པར་མི་འདོད།
སྲས་མོའི་གཏམ་དེ་ཐོས་པ་དང་ཁྲི་སྲས་ནི་ཡིད་ལ་དགའ་སྤྲོའི་སྤུ་ལོང་རབ་
ཏུ་གཡོས། ཁོས་སྲས་མོར་ཤུལ་རིང་བགྲོད་པའི་ངལ་བ་དང་འཇིགས་སྣང་མི་ཡོང་
བའི་ཆེད་དུ་བརྩེ་བ་ཆེན་པོས་རྟ་ཡི་འཕུར་ཤུགས་བཅག་ནས་དལ་བུར་བསྐྱོད་པ་
ན། གཡུ་ལྟར་སྔོ་བའི་ནེའུ་གསིང་ཆེན་པོ་ཞིག་གི་དབུས་སུ་དྭངས་ཤིང་གཙང་བའི་
ཆུ་ཕྲན་ཆིལ་ཆིལ་དུ་རྒྱུག་པའི་ཡུལ་ཉམས་དགའ་བ་ཞིག་ཏུ་སླེབས་པ་དང་དེ་གར་
བབས་ནས་ཚ་ཕོག་བརྒྱབ། དེ་ནས་སྲས་མོའི་སྐུ་ལ་ཉེ་ཞོ་མི་ཡོང་ཆེད་སྲས་མོ་རྟ་
ཐོག་ཏུ་ཐི་གུས་བཅིངས་ནས་མུ་མཐུད་མཁའ་དབྱིངས་སུ་འཕུར་ཏེ་བསྐྱོད་བསྐྱོད་ནས་
རང་ཡུལ་གྱི་རྒྱལ་པོའི་ཁབ་ཏུ་སླེབས། དུས་དེ་ཤེད་ན་ཁྲི་སྲས་ནི་རང་གི་འདོད་དོན་
ལེགས་པར་འགྲུབ་པས་ཡིད་ལ་སྤྲོ་བ་དཔག་ཏུ་མེད་པ་སྐྱེས་ཤིང༌། ཁོའི་བློ་ངོར་ད་ནི་
རང་གི་ཡབ་རྒྱལ་པོའི་མཚན་གྲགས་དབང་ཐང་ནི་སྲས་མོའི་ཡབ་རྒྱལ་པོ་ལས་ཀྱང་
རླབས་ཆེ་བ་དང་གཟི་བརྗིད་ཆེ་བ་ཡོད་ལུགས་སྲས་མོར་ཅི་ནས་ཀྱང་ཤེས་སུ་འཇུག་
དགོས་པ་ཡིན་སྙམ་ནས་ཁོས་སྲས་མོ་ཐད་ཀར་གྲོང་ཁྱེར་དུ་མི་ཁྲིད་པར་ཤིང་རྟ་དེ་
ཡབ་རྒྱལ་པོ་རྟག་ཏུ་སྤྲོ་གསེང་དུ་ཕེབས་ཡུལ་གྲོང་ཁྱེར་ཕྱི་རོལ་གྱི་སྐྱེད་ཚལ་སྤྲོ་ཁང་
ཞིག་ཡོད་པ་དེར་བབས་རྗེས་སྲས་མོ་དེ་གའི་གཟིམས་ཆུང་དུ་ཁྲིད་ནས་སྨྲས་པར།
ཁྱོད་འདིར་ཡུད་ཙམ་ངལ་གསོས་ནས་བཞུགས། ཁོ་བོ་སྔོན་ལ་ཕོ་བྲང་དུ་ཡབ་རྒྱལ་
པོ་མཇལ་ཕྱོགས་དང་ཁྱོད་ཀྱི་བཞུགས་གནས་གཟིམ་ཆུང་གྲ་སྒྲིག་བྱེད་ལ་འགྲོ། དེ་
ནས་འཁོར་གཡོག་གི་ཚོགས་དང་བཅས་པ་ཁྱོད་བསུ་བར་གཏོང་རྒྱུ་ཡིན་ན། སྐབས་
དེར་ཁྱོད་ཀྱིས་བདག་ཅག་གི་གཟི་བྱིན་མངོན་པར་བྱེད་ཐུབ་ཅེས་བརྗོད།
ཁྲི་སྲས་ཀྱི་མངག་ཆའི་གཏམ་དེ་ཐོས་པ་དང་སྲས་མོའི་ཡིད་ལ་སྤྲོ་བ་འཕེལ་ནས་
དེ་ལྟར་ལེགས་སོ། །ཁྱེད་ཀྱིས་ཇི་ལྟར་འདོད་པ་དེ་བཞིན་དུ་གྱིས་ཞེས་བརྗོད། སྲས་
མོའི་ཡིད་ལ་ད་ནི་རང་ཉིད་ལ་གཟི་བྱིན་དང་འདུ་ལོང་ཆེ་བའི་བསུ་བ་གཟབ་ཅིང་
རྒྱས་པ་ཞིག་ཡོང་རྒྱུ་གོར་མ་ཆགས་སྙམ་ནས་དགའ་བ་སྐྱེས།
ཁྲི་སྲས་ནི་སྲས་མོ་དང་གྱེས་ནས་ཕོ་བྲང་དུ་རྒྱལ་པོའི་མཇལ་ཕྱག་ཏུ་སོང་། ཁྲི་
སྲས་བདེ་འབྱོར་བྱུང་བས་རྒྱལ་པོ་ཤིན་ཏུ་དགྱེས་ནས་ཡར་བཞེངས་ཏེ་བསུ་བ་མཛད།
ཁྲི་སྲས་ཀྱིས་རྒྱལ་པོར་ཡབ་རྒྱལ་པོ་མཁྱེན། བདག་གིས་སྔར་ཡབ་རྒྱལ་པོའི་སྙན་དུ་
གསོལ་བའི་ས་སྐྱོང་དེའི་སྲས་མོ་འདི་གར་ཁྲིད་ནས་ཡོད་ལ། བདག་གིས་སྲས་མོ་དེ་
གནས་སྐབས་གྲོང་ཁྱེར་ཕྱི་རོལ་གྱི་སྐྱེད་ཚལ་སྤྲོ་ཁང་དུ་སྡོད་སྒྲིག་བྱས་ནས་ཁོ་བོ་ཡབ་
རྒྱལ་པོར་སྙན་སེང་ཞུ་བར་ཡོང་བ་ཡིན། རྒྱལ་པོས་བསུ་བའི་རུ་སྦྲེང་མངགས་ནས་ཕོ་
བྲང་དུ་བསུ་བ་མཛད་དེ་རྒྱལ་པོའི་སྙན་གྲགས་དང་གཟི་བྱིན་མཚོན་པར་བྱེད་དགོས་
སོ་ཞེས་བརྗོད།
རྒྱལ་པོ་ན་རེ། དེ་ལྟར་ལེགས་སོ། །སྲས་མོ་བསུ་བའི་སྟ་གོན་གྱིས་ཤིག་ཅེས་
གསུངས། དེ་མར་རྒྱལ་པོས་འབངས་མི་སེར་རྣམས་ལ་སྲང་མདོ་སྲང་དབྲག་ཐམས་
ཅད་ལ་གཙང་སྦྲ་བྱི་དོར་དང༌། ཁང་ཁྱིམ་རྣམས་ལ་མཛེས་པའི་རྒྱན་སྤྲོས་བྱེད་
དགོས་པའི་བཀོད་རྒྱ་བཏང་བ་དང་འབྲེལ། ཞི་དྲག་བློན་ཆེན་རྣམས་དང༌། དཔོན་
རིགས་ཆེ་ཕྲ། དཔུང་ཚོགས་དང་བཅས་པར་གཟབ་མཆོར་གང་ལེགས་ཀྱིས་སྲས་
མོའི་ཕེབས་བསུར་འགྲོ་དགོས་པའི་བཀའ་བཏང༌། ཁྲི་སྲས་ཀྱིས་ཕོ་བྲང་ནང་སྔར་
ཉར་ཚགས་བྱས་པའི་རྒྱན་ཆ་དང་། གསེར་དངུལ་མུ་ཏིག་ལ་སོགས་པའི་རིན་ཆེན་
རྒྱན་ཆ་དང་། སྲབ་འཇམ་དར་གོས་སྣ་ཚོགས། རྒྱས་སྤྲོས་ཆེ་བའི་འཛིན་ཆས་སོགས་
བཏོན་ནས་སྲས་མོའི་བཞུགས་གནས་གཟིམས་ཆུང་ཡིད་དུ་འོང་བ་ཞིག་གྲ་སྒྲིག་བྱས་
ཐོག རྒྱ་གར་དང༌། གྷི་རི་སི། ཨ་སེ་ཨོ་པི་ཡ་སོགས་ཀྱི་གཞོན་ནུ་མ་འགའ་ཞལ་ཏ་
མར་བསྐོངས། དེ་ལྟར་གྲ་སྒྲིག་ལེགས་པར་ཟིན་མཚམས་ཁྲི་སྲས་སྐྱེད་ཚལ་སྤྲོ་ཁང་
དུ་སྲས་མོ་བསུ་བར་བསྐྱོད།
ཁྲི་སྲས་སྐྱེད་ཚལ་སྤྲོ་ཁང་དུ་སླེབས་པ་ན་སྲས་མོ་ངལ་གསོ་བའི་གཟིམས་ཆུང་
དུ་བསྐྱོད་པས་སྲས་མོ་ནི་མ་རྙེད། ཡང་ཁོས་ཤིང་རྟ་འཇོག་སར་སོང་བ་ན་ཤིང་རྟ་
ཡང་གར་སོང་ཆ་མེད་དུ་གྱུར་བས། ཁོ་ནི་ཡིད་སྨྱོ་བླ་ཅན་དུ་གྱུར་ནས་རང་ངོ་རང་
གིས་འབྲད་ཅིང་། ལུས་ཀྱི་གྱོན་པ་རྣམས་ཀྱང་ཚལ་བུར་བཏང་ནས་སྐྱེད་ཚལ་སྤྲོ་ཁང་
གི་ཕྱོགས་ཀུན་དུ་ཉུལ། ཡུད་ཙམ་སོང་ནས་དྲན་ཤེས་ཁོང་དུ་ཆུད་པ་ན་ཁོས་བདག་
གིས་ཤིང་རྟའི་གསང་བ་མོ་ལ་བརྗོད་མེད་ན། མོས་ཤིང་རྟ་གཏོང་སྟངས་ཅི་ལ་ཤེས།
ངེས་མེད་ཤིང་རྟ་བཟོ་མཁན་སྐྱེ་བོ་ཤེས་རབ་ཅན་དེས་སྲས་མོ་མཐོང་ནས་འཁོན་
ལན་སློག་ཆེད་མོ་དང་ཤིང་རྟ་གཉིས་ཁྲིད་སོང་བ་ཡང་སྲིད་ཅེས་ཆིག་ལབ་བརྒྱབ
དེ་ནས་ཁྲི་སྲས་ཀྱིས་སྤྲོ་ཁང་གི་གད་པ་བཙལ་ནས་ཁྱོད་ཅག་གིས་སྐྱེད་ཚལ་སྤྲོ་ཁང་
དུ་སྐྱེ་བོ་སུ་ཞིག་སླེབས་པ་རིག་གམ་ཞེས་དྲིས་པ་ན། གད་པས་སྐྱེ་བོ་ཤེས་རབ་ཅན་
དེ་སྤྲོ་ཁང་དུ་འདྲ་གཟུགས་བཟོ་བྱེད་ཀྱི་གཟུགས་དཔེ་འཚོལ་བར་ཡོང་བ་ལས་གཞན་
གྱི་སྐྱེ་བོ་སླེབས་པ་མ་རིག་ཅེས་བརྗོད། གད་པའི་གཏམ་དེས་སྲས་མོ་ནི་སྐྱེ་བོ་ཤེས་
རབ་ཅན་དེས་ཁྲིད་སོང་བ་ར་འཕྲོད།
ཁྲི་སྲས་ཀྱིས་སྲས་མོ་སྤྲོ་ཁང་དུ་བཞག་ནས་ཕོ་བྲང་དུ་ལོག་རྗེས་སྐྱེ་བོ་ཤེས་
རབ་ཅན་དེ་སྤྲོ་ཁང་དུ་འདྲ་གཟུགས་བཟོ་བྱེད་ཀྱི་གཟུགས་དཔེ་འཚོལ་དུ་ཡོང་བའི་
ཚེ་ན། གླ་རྩིའི་དྲི་བཟང་འཐུལ་བྱུང་བ་དེ་ནི་སྲས་མོའི་ལུས་ཐོག་ནས་འཐུལ་བའི་དྲི་
ཡིན་པས། ཁོས་དྲི་བཟང་འཐུལ་བའི་ཕྱོགས་སུ་བསྐྱོད་པ་ན་མཁར་ཁྱིམ་གྱི་མདུན་
དུ་རང་གིས་བཟོས་པའི་ཤིང་ནག་གི་རྟ་ཕོ་དེ་མཐོང་བས། ཡིད་ལ་བརྗོད་ཀྱིས་མི་
ལངས་པའི་དགའ་བ་སྐྱེས། ཅི་ཕྱིར་ཞེ་ན། རྟ་ཕོ་སོང་བའི་ཤུལ་དུ་ཁོ་ལ་སྡུག་བསྔལ་
བཟོད་གླགས་མེད་པ་བྱུང་ལ་མི་ཚེའི་རེ་ཐག་ཀྱང་ཆད། དེ་མར་ཁོས་རང་གི་ཤིང་
རྟའི་འགྲམ་དུ་སོང་ནས་ཞིབ་པར་ལྟ་བའི་ཚེ་ཤིང་རྟ་དེ་ནི་གྲ་ཆག་གྲུ་ཉམས་མེད་པར་
ལེགས་པར་གནས་ཡོད་པས་ཁོས་དེ་མར་རྟ་ལ་བཅིབས་ནས་གྲོས་འགྲོ་བའི་བློ་ཤར།
འོན་ཀྱང་ཁོའི་ཡིད་ལ་ཁྲི་སྲས་ཀྱིས་དངོས་པོ་ཅི་ཞིག་ཁུར་ཡོད་མིན་ལྟ་དགོས་སྙམ་
ནས་ཤིང་རྟ་ལས་བབས་ཏེ་ཁང་ཁྱིམ་ནང་ལྟ་བར་སོང་བས་ཁང་ཁྱིམ་དེའི་ནང་གུང་
སྔོན་དབྱིངས་སུ་འཆར་བའི་ཁྲི་གདུགས་ཉི་མ་ལྟར་མཛེས་པའི་གཞོན་ནུ་མ་ཞིག་ཡོད་
པ་མཐོང་བ་ན། ཁོའི་ཡིད་ལ་གཞོན་ནུ་མ་འདི་ནི་སྐྱེ་བོ་ཕལ་པ་ཞིག་མ་ཡིན་པར་དེ་
ནི་ཁྲི་སྲས་ཀྱིས་གནས་སྐབས་འདིར་བཞག་སྟེ་གྲོང་ཁྱེར་དུ་བསུ་བར་བྱེད་པའི་སྐྱེ་བོ་
གནད་ཆེན་ཞིག་ཡིན་པར་སྙམ་ནས་བསམ་བཏང་དྲན་སྐྱེས་ཀྱིས་དེ་མར་ས་ཐོག་ཏུ་
འོ་སྦྱོར་བའི་གུས་ཕྱག་ཕུལ། ཁོ་ནི་གཟུགས་མི་བཟང་ལ་ངོ་གདོང་ཡང་ཤིན་ཏུ་ངན་
པ་མཐོང་བར་མི་འདོད་པ་ཞིག་ཡོད་པས་སྲས་མོས་ཁྱོད་སུ་ཡིན་ནམ་ཞེས་དྲིས།
སྐྱེ་བོ་དེ་ན་རེ། སྲས་མོ་མཁྱེན། ཁོ་བོ་ནི་ཁྲི་སྲས་ཀྱི་བཀའ་བཞིན། ཁྱེད་གྲོང་
འདབས་ཀྱི་སྐྱེད་ཚལ་དུ་གདན་འདྲེན་པར་ཡོང་བ་ཡིན།
སྲས་མོ་ན་རེ། ཁྲི་སྲས་གང་དུ་བྱོན་ལགས།
སྐྱེ་བོ་དེ་ན་རེ། ཁྲི་སྲས་རྒྱལ་པོའི་སྐུ་མདུན་དུ་བཞུགས། ཁོང་ད་ལྟ་རང་ཁྱེད་
བསུ་བར་ཕེབས་ངེས་རེད།
སྲས་མོ་ན་རེ། ཁྲི་སྲས་ལ་ཁྱོད་མ་གཏོགས་མི་གཞན་གཏོང་རྒྱུ་མེད་པ་ཡིན་ནམ།
སྐྱེ་བོ་དེས་དགོད་ཆེན་པོ་ཞིག་བགད་ནས་སྨྲས་པར། སྲས་མོ་མཁྱེན་ནོ། །ཁོ་བོ་
མདོག་ངན་པས་ཁྱེད་ཀྱིས་ཡིད་ཆེས་མི་མཛད་པ་མི་རིགས། ཁྱེད་ཀྱིས་ཁྲི་སྲས་ལྟར་
བདག་གི་རང་གཤིས་ལེགས་པར་རྟོགས་ན། ཁྱེད་ཀྱིས་ཀྱང་ཁོ་བོར་བསྔགས་བརྗོད་
མཛད་སྲིད་པ་ཡིན། ཁྲི་སྲས་ཀྱིས་ཁོ་བོ་ཕེབས་བསུར་བཏང་བ་ནི་དགོས་པ་དམིགས་
བསལ་ཅན་ཞིག་མེད་ན་ཁོང་ལ་འཁོར་གཡོག་གི་ཚོགས་གྲངས་ལས་འདས་པས་སྐྱེ་
བོ་གཞན་ཞིག་ཁྱེད་བསུ་བར་གཏོང་ངེས་ཞེས་བརྗོད། ཁོའི་གཏམ་གྱིས་སྲས་མོ་ཡིད་
མགུ་བར་གྱུར་ནས་དོགས་ཚོམ་མེད་པར་སྟན་ལས་ལངས་ཏེ་བགྲེས་སོང་ཁྱེད་ཀྱིས་
བདག་ལ་བཞོན་པ་ཁྲིད་ཡོད་དམ་ཞེས་དྲིས།
སྐྱེ་བོ་དེས་སྲས་མོ་མཁྱེན་ནོ། །སྔར་ཁྱེད་ཀྱི་བཞོན་པ་དེ་རང་ལ་བཅིབས་ནས་
ཕེབས་ན་འགྲིག་ཅེས་བརྗོད།
སྲས་མོ་ན་རེ། ཁོ་མོས་བཞོན་པ་དེ་གཏོང་མི་ཤེས།
སྐྱེ་བོ་ཤེས་རབ་ཅན་དེས་ད་ནི་རང་གི་བསམ་ཇུས་ལམ་དུ་ལྷོངས་སོང་བར་
སྙམ་ནས་དགོད་བཞིན་དུ་བདག་གིས་གཏོང་ཤེས་པ་ཡིན་ཞེས་བརྗོད་མུར་ཤིང་
རྟར་བཞོན། སྲས་མོ་རྒྱབ་ཏུ་བསྐྱོན་ནས་ཐི་གུས་བཅིངས་རྗེས་རྟ་ཐོག་གི་གཅུས་ཕུར་
བསྒྲིམས་པ་ན་རྟ་ཁོག་ཏུ་རླུང་འཚངས་ནས་མཁའ་དབྱིངས་སུ་འཕུར། སྲས་མོས་སྐྱེ་
བོ་དེའི་གཡོ་ཇུས་ག་ལ་རྟོགས། ཤིང་རྟ་གུང་ལ་འཕུར་ནས་འོག་གི་ས་གཞི་ཐམས་
ཅད་མི་མཐོང་བའི་ཚེ་ད་གཟོད་སྲས་མོས་ཁྲི་སྲས་ཀྱིས་ཁྱོད་ཁོ་མོ་བསུ་བར་བཏང་
བྱུང་ཞེས་བརྗོད་པ་མ་ཡིན་ནམ། ད་ནི་ཁྲི་སྲས་གང་དུ་ཡོད་དམ་ཞེས་དྲིས།
སྐྱེ་བོ་དེ་ན་རེ། ཁྲི་སྲས་ནི་ངོ་ཚ་ཞེ་ཁྲེལ་མེད་པའི་སྐྱེ་བོ་ཞིག་རེད་ན། ཨཱ་ལཱས་
ཁོ་ལ་དམོད་པ་ཤོག
སྲས་མོ་ན་རེ། གཡོག་ངན་ཁྱོད་སྦྱིན་བདག་གི་བཀའ་གཅོག་པ་ཅི་ཡིན།
སྐྱེ་བོ་དེ་ན་རེ། ཁོ་ནི་བདག་གི་སྦྱིན་བདག་མ་ཡིན། ཁོ་བོ་སུ་ཡིན་པ་ཁྱེད་ཀྱིས་
ཨེ་ཤེས།
སྲས་མོ་ན་རེ། ཁྱོད་ཀྱིས་བཤད་པའི་དོན་དེ་ཙམ་ལས། ཁྱོད་སུ་ཡིན་པ་ཁོ་མོས་
ཟུར་ཙམ་ཡང་མ་རྟོགས།
སྐྱེ་བོ་དེ་ན་རེ། སྔོན་དུ་ཁོ་བོས་ཁྱོད་རྫུན་གྱིས་བསླུས་པ་ཡིན། ངེད་གཉིས་ཀྱི་
བཞོན་པ་འདི་ཁོ་བོའི་ལག་གིས་བཟོས་པ་ཡིན་ཡང་ཁྲི་སྲས་ཀྱིས་ཕྲོགས་སོང་བས་
བདག་ནི་ཚེ་གང་འགྱོད་པའི་གླིང་དུ་ཚུད། འོན་ཀྱང་ད་ཆ་ཤིང་རྟ་དེ་བདག་ལ་རག་
པ་མ་ཟད། ཁྱེད་ཀྱང་བདག་ལ་ཐོབ་པས། ཁྲི་སྲས་ཀྱིས་བདག་གི་སྙིང་ག་བསྲེགས་
པ་བཞིན་བདག་གིས་ཀྱང་ཁོ་པའི་སྙིང་ག་བསྲེགས་ཏེ་དགྲ་ཤ་ལེན། ད་ནས་བཟུང་
ཁོ་པར་ཤིང་རྟ་དེ་ཐོབ་པའི་སྐལ་བ་མེད། སྲས་མོ་ཁྱེད་ཡིད་རྣལ་དུ་ཕབ་ནས་སྤྲོ་བར་
བཞུགས། ཁོ་བོས་ཁྱེད་ལ་ཁྲི་སྲས་ལས་ཀྱང་གཅེས་པར་སྐྱོང་ཞེས་བརྗོད།
སྲས་མོས་ཀྱི་ཧུད་ཀྱི་ཧུད། ་ནི་ཆགས་སྒོའི་རྒྱལ་སྒོ་ཕྱེ་བ་རེད། གོང་ཕ་མར་
སྲི་ཞུ་ཞབས་ཏོག་བྱེད་རྒྱུ་མ་བྱུང་བའི་ཁར་བར་དུ་རང་གི་ཟླ་བོ་ཡང་གར་སོང་ཆ་
མེད་དུ་གྱུར་བ་འདི་འདྲ་སྐྱོ་བ། ཞེས་སྨྲེ་སྔགས་དིར་དིར་དུ་སྒྲོག་བཞིན་རང་ངོ་རང་
གིས་འབྲད་དེ་ངུ་འབོད་དྲག་པོ་བྱེད།
སྐྱེ་བོ་ཤེས་རབ་ཅན་དེས་ཤིང་ནག་གི་རྟ་ཕོ་ཁ་ལོ་སྒྱུར་བཞིན་གྷི་རི་སིའི་ཡུལ་དུ་
འཕུར་བའི་ལམ་བར་དུ་ནགས་སྟུག་ཅིང་གཙང་ཆུ་དྲག་ཏུ་རྒྱུག་པའི་གཤོངས་ས་ཞིག་
ཏུ་སླེབས་པ་ན་དེ་གར་བབས། དེ་ཉིན་གྷི་རི་སིའི་རྒྱལ་པོ་སྟོན་འཁོར་རི་དྭགས་རྔོན་
དུ་ཕེབས་པ་དང་ཕྲད། རྒྱལ་པོས་སྐྱེ་བོ་ཤེས་རབ་ཅན་དང་། སྲས་མོ། ཤིང་ནག་གི་
རྟ་བཅས་གཟིགས་པ་ན་འཁོར་གྱི་ཚོགས་བཟུང་བར་བཏང་། སྐྱེ་བོ་ཤེས་རབ་ཅན་
དེ་དོགས་མེད་དུ་གནས་པས་ཁོང་གསུམ་ཀ་བཟུང་ནས་རྒྱལ་པོའི་སྐུ་མདུན་དུ་ཁྲིད།
རྒྱལ་པོས་སྐྱེ་བོ་ཤེས་རབ་ཅན་དེ་མདོག་ངན་པ་དང་། སྲས་མོ་དེ་ནི་མཛེས་ཤིང་ཡིད་
དུ་འོང་བ་ཞིག་ཡོད་པའི་ཚུལ་དེ་གཟིགས་པས་ཝ་ཡེ། གཞོན་ནུ་མ་ཁྱོད་དང་རྒད་པོ་
འདི་གང་གི་འབྲེལ་བ་ཡིན་ནམ་ཞེས་དྲིས་པ་ན་སྐྱེ་བོ་ཤེས་རབ་ཅན་དེས་སྲས་མོའི་
གཏམ་ཁ་ཕྲོགས་ཏེ་མོ་ནི་བདག་གི་ཆུང་མ་ཡིན་ཞེས་བརྗོད། སྲས་མོས་དེ་མར་ཀྱེ།
རྒྱལ་པོ་ཆེན་པོ་མཁྱེན། བདག་ཁོ་ཡི་ཆུང་མ་མ་ཡིན་ལ། ཁོ་ནི་བདག་གིས་ངོ་ཡང་
མི་ཤེས། ཁོ་པས་བདག་རྫུན་གྱིས་བསླུས་ནས་ཡུལ་འདིར་ཁྲིད་བྱུང་ཞེས་བརྗོད།
རྒྱལ་པོས་སྲས་མོའི་ཞུ་བར་གསན་ནས་སྐྱེ་བོ་དེར་ཚ་འདྲི་བྱེད་དགོས་པའི་
བཀའ་བཏང་བ་ན་འཁོར་གཡོག་རྣམས་ཀྱིས་ཁོ་ཤི་ལ་ཁད་ཅིག་བརྡུངས། དེ་ནས་
རྒྱལ་པོས་ཁོ་བཙོན་དུ་འཇུག་དགོས་པའི་བཀའ་བསྩལ་ཞིང་། སྲས་མོ་དང་ཤིང་ནག་
གི་རྟ་དེ་མཉམ་དུ་ཕོ་བྲང་དུ་ཁྲིད། འོན་ཀྱང་རྒྱལ་པོས་རྟ་དེར་ཁྱད་ཡོན་ཅི་ཡོད་པ་
མི་ཤེས་ལ་རྟ་དེ་གཏོང་སྟངས་ཀྱང་མི་ཤེས།
སྲས་མོ་གར་སོང་ཆ་མེད་དུ་གྱུར་རྗེས་ཁྲི་སྲས་ནི་ཡིད་ལ་སྡུག་བསྔལ་བཟོད་
གླགས་མེད་པ་བྱུང་བས། ད་གཟོད་སྲས་མོ་འཚོལ་དུ་འགྲོ་བའི་བློ་ཐག་བཅད་དེ་
ཕྱོགས་ཆས་གྱོན། ལམ་ཆས་དང་དགོས་དངུལ་རྣམས་ཁུར་ཞིང་ཡིད་ཀྱི་གདུང་བ་
མནན་ཏེ་ཐག་རིང་འགྲུལ་གྱི་ལམ་དུ་ཞུགས། ཁོས་ཤུལ་རིང་བགྲོད་པའི་ངལ་བ་ཁྱད་
དུ་བསད་དེ་ཡུལ་དང་གྲོང་ཁྱེར་མང་པོར་སོང་ནས་སྲས་མོ་རྩད་གཅོད་བྱས། ཁོ་
པ་ཡུལ་གང་དུ་སླེབས་པའི་ས་དེར་ཤིང་ནག་གི་རྟ་ཕོའི་སྐོར་གཏམ་དྲིས་པ་ན། མི་
ཐམས་ཅད་ཡ་མཚན་པར་གྱུར་ནས་ཁོའི་གཏམ་ལ་ཆ་འཇོག་དང་ཡིད་ཆེས་བྱེད་མི་
གཅིག་ཀྱང་མ་བྱུང༌། འོན་ཀྱང་ཁོ་ནི་བློ་འཕམ་ཡིད་ཆད་ཏིལ་འབྲུ་ཙམ་མེད་པར་
སྲས་མོ་འཚོལ་རྒྱུའི་སེམས་ཤུགས་རི་བོ་ལྟར་བརྟན། ཁོས་དུས་ཡུན་རིང་པོའི་ནང་
དཀའ་བ་དུ་མ་སྤྱད་ནས་སྲས་མོ་བཙལ་འཚོལ་བྱས་ཀྱང་གནས་ཚུལ་སྦྲང་སྐད་ཙམ་
ཡང་མ་ཐོས། དེ་ནས་ཡུལ་ཟཱ་ནཱ་ཨ་འུ་ལ་སོང་སྟེ་མུ་མཐུད་བཙལ་འཚོལ་བྱས་ཀྱང་
སྲས་མོའི་གྲིབ་མ་ཙམ་མ་རྙེད་པའི་ཁར་རྒྱལ་པོ་སྲས་མོ་དང་བྲལ་བའི་སྡུག་བསྔལ་
གྱིས་ཡིད་མྱ་ངན་གྱིས་བརྡུངས་ནས་ཡོད་པ་མཐོང་དུས་ཁོ་ལ་ཡང་སྡུག་བསྔལ་གསར་
དུ་བྱུང༌། དེ་ནས་ཁོས་སྲས་མོ་དང་ཤིང་ནག་གི་རྟ་ཕོ་མ་རྙེད་བར་དུ་བཙལ་འཚོལ་
མཐའ་གཅིག་ཏུ་བྱེད་རྒྱུའི་འདུན་པ་དྲག་པོ་བཅངས་ཏེ་ཡུལ་ཟཱ་ནཱ་ཨ་འུ་ནས་ཐོན་ཏེ་
ཡུལ་གྷི་རི་སིར་སླེབས།
ཁོ་ཡུལ་དེ་གའི་འགྲུལ་ཁང་ཞིག་ཏུ་སྡོད་པའི་ཚེ་ཚོང་པ་འགའ་ཤས་མཉམ་དུ་
གླེང་མོལ་བྱས་ནས་བསྡད་པ་མཐོང་བས། ཁོས་དེའི་འགྲམ་དུ་བཅར་ནས་གཏམ་
ཉན་པ་ན། དེ་ཁྲོད་ཀྱི་སྐྱེ་བོ་ཞིག་གིས་ཟླ་གྲོགས་ཚོ། བདག་གིས་བྱ་བ་ཡ་མཚན་ཅན་
ཞིག་རིག་བྱུང་ཞེས་བརྗོད་པ་ན། སྐྱེ་བོ་གཞན་རྣམས་ཀྱིས་ཁྱོད་ཀྱིས་བྱ་བ་ཡ་མཚན་
ཅན་ཅི་མཐོང་བ་བདག་ཚོར་ཤོད་ཅིག་བརྗོད།
སྐྱེ་བོ་དེས་བདག་རྒྱལ་སར་འགྲོ་བའི་སྐབས་ཡུལ་དེའི་མི་རྣམས་ཀྱིས་ཁ་སྔོན་
རྒྱལ་པོ་སྟོན་འཁོར་རི་དྭགས་རྔོན་པར་ཕེབས་སྐབས་གྲོང་ཁྱེར་ཕྱི་རོལ་གྱི་ནགས་ཁྲོད་
དུ་རྒད་པོ་ཤིན་ཏུ་མི་སྡུག་པ་ཞིག་མཉམ་དུ་མཛེས་ཤིང་ཡིད་དུ་འོང་བའི་གཞོན་ནུ་
མ་ཞིག་དང་། གཟུགས་བཟང་ཞིང་བཀོད་པ་མཛེས་པའི་ཤིང་ནག་གི་རྟ་ཞིག་ཡོད་
པ་རྒྱལ་པོས་གཟིགས་ནས་འཁོར་གཡོག་ལ་རྒད་པོ་དེ་འཇུ་བཟུང་བྱེད་དགོས་པའི་
བཀའ་བཏང་བ་དང༌། གཞོན་ནུ་མ་དེར་གནས་ཚུལ་བཀའ་འདྲི་མཛད་སྐབས་རྒད་
པོས་ཁོ་པ་ནི་གཞོན་ནུ་མའི་ཟླ་བོ་ཡིན་ཚུལ་གཡོ་ཞུས་བྱས་ཀྱང༌། གཞོན་ནུ་མས་ཁོའི་
ཆུང་མ་མིན་ཚུལ་བརྗོད་པས་དེ་མར་རྒྱལ་པོས་འཁོར་གཡོག་རྣམས་ལ་བཀའ་བཏང་
ནས་རྒད་པོ་དྲག་ཏུ་བརྡུངས་པ་དང༌། དེ་ནས་ཁོ་བཙོན་དུ་བཅུག འོན་ཀྱང་གཞོན་
ནུ་མ་དེ་དང་ཤིང་ནག་གི་རྟ་ཕོ་དེ་གང་དུ་སོང་མིན་ཁོ་བོས་ཀྱང་མི་ཤེས་ཞེས་བརྗོད།
ཚོང་པའི་གཏམ་ཐོས་པ་དང་ཁྲི་སྲས་དེས་ཡ་རབས་གུས་ལྡན་གྱི་སྒོ་ནས་ཁོང་
རྣམས་ཀྱི་མདུན་དུ་སོང་སྟེ་གླེང་མོལ་བྱེད་བཞིན་རྒྱལ་པོའི་མཚན་དང་རྒྱལ་སར་འགྲོ་
བའི་ཁ་ཕྱོགས་གང་ཡིན་གྱི་གཏམ་དྲིས། དེ་དག་གསལ་བར་ཤེས་མཚམས་རྒྱལ་སྲས་ཀྱི་
ཐུགས་ལ་སྤྲོ་བ་རབ་ཏུ་འཕེལ་ཞིང༌། ཡིད་ཀྱི་སྡུག་བསྔལ་རྣམས་ཀྱང་རེ་ཞིག་ནམ་མཁའི་
འཇའ་ལྟར་ཡལ་བས། དེ་ནུབ་ཉལ་བའི་གཉིད་ཀྱང་འཇམ་ཞིང་སྐྱིད་པ་ཞིག་བྱུང་།
ཕྱི་ཉིན་ཞོགས་པ་ཁྲི་སྲས་འགྲུལ་སྐྱོད་ཀྱི་ལམ་དུ་ཞུགས་ནས་མུ་མཐུད་བགྲོད་
པའི་ངལ་བ་སྤྱད་དེ་རྒྱལ་སར་སླེབས་ནས་མཁར་སྒོ་ཞུགས་པའི་ཚེ་ན། སྲུང་དམག་
གིས་བཀག་སྟེ་ཕོ་བྲང་དུ་རྒྱལ་པོའི་སར་སྐྱེ་ཡུལ་དང༌། ལས་རིགས། རྒྱལ་སར་ཡོང་
དོན་སོགས་འདྲི་རྩད་བྱེད་པར་ཁྲིད། གྷི་རི་སིའི་ཡུལ་གྱི་སྲོལ་ལུགས་ལྟར་ན། འགྲུལ་
མི་ཐམས་ཅད་ལ་དྲི་རྩད་དང་འགྲུལ་ཐོ་མ་བཀོད་ན་གྲོང་ཁྱེར་ནང་སྡོད་ཆོག་པ་མ་
ཡིན། དེ་ཉིན་ཁྲི་སྲས་རྒྱལ་སར་འབྱོར་སྐབས་དུས་ཚོད་ཕྱི་སོང་བས་རྒྱལ་བློན་རྣམས་
གྲོལ་ཟིན་པར་བརྟེན། འགྲུལ་ཐོ་འགོད་ས་མེད་པས་སྲུང་དམག་གིས་ཁྲི་སྲས་དེ་ནུབ་
བཙོན་ཁང་དུ་མི་འཇོག་ཀ་མེད་བྱུང༌། འོན་ཀྱང་ཁྲི་སྲས་དེ་གཟུགས་བཟང་ཞིང་
མཛེས་སྡུག་ལང་ཚོའི་དཔལ་དང་ལྡན་པ་ཞིག་ཡོད་པས། བཙོན་སྲུང་བས་ཁོ་ལ་
སྡུག་སྦྱོང་གཏོང་མི་ཕོད་པས་བཙོན་ཁང་ནང་མ་བཅུག་པར་ཁོ་པ་ཚོ་དང་མཉམ་
དུ་བཟའ་བཏུང་བྱེད་དུ་བཅུག བཟའ་བཏུང་ཟིན་མཚམས་ཚང་མ་མཉམ་དུ་འཁོད་
ནས་གླེང་མོལ་བྱེད་བཞིན་ཁྲི་སྲས་ལ་ཁྱོད་ཡུལ་གང་ནས་ཡོང་བ་ཡིན་ནམ་ཞེས་དྲིས།
ཁྲི་སྲས་ན་རེ། བདག་ནི་ཏ་ཟིག་ཡུལ་ནས་ཡོང་བ་ཡིན།
ཏ་ཟིག་ཅེས་པའི་མིང་དེ་ཐོས་མ་ཐག་བཙོན་སྲུང་བ་རྣམས་དགོད་ཆེན་པོ་
ཤོར། དེ་ཁྲོད་ནས་མི་ཞིག་གིས་བདག་གིས་ཏ་ཟིག་གི་སྒྲུང་མང་པོ་ཐོས་མྱོང་ལ། ཏ་
ཟིག་ཡུལ་གྱི་སྲོལ་ལུགས་གོམས་གཤིས་ཀྱང་མང་པོ་ཤེས། འོན་ཀྱང་ཏ་ཟིག་ཡུལ་གྱི་
མི་མཐོང་མ་མྱོང་ལ། ང་ཅག་གི་བཙོན་ཁང་དུ་ཡོད་པའི་ཏ་ཟིག་གི་རྒད་པོ་དེས་
བརྗོད་པའི་ཁུངས་ལུང་མེད་པའི་གཏམ་དེ་འདྲ་ཐོས་ཀྱང་མྱོང་བ་མ་ཡིན་ཞེས་བརྗོད་
པ་དང་། ཡང་སྐྱེ་བོ་གཞན་ཞིག་གིས་སྐྱེ་བོ་མདོག་ཉེས་འདི་འདྲ་ཁོ་བོས་མཐོང་མ་
མྱོང་ཞེས་བརྗོད།
ཁྲི་སྲས་ན་རེ། ཁུངས་ལུང་མེད་པའི་གཏམ་ཅི་ཤོད་པ་ཡིན་ནམ།
བཙོན་སྲུང་བ་ན་རེ། མི་དེ་ནི་རྒྱལ་པོ་རྔོན་དུ་ཕེབས་སྐབས་ནགས་ཁྲོད་ནས་
བཟུང་སྟེ་ཁྲིད་ཡོང་བ་ཞིག་རེད། འོན་ཀྱང་མི་དེའི་བརྗོད་ཚུལ་ལ་ཁོ་པ་ནི་སྐྱེ་བོ་
ཤེས་རབ་ཅན་ཞིག་ཡིན་ཚུལ་བརྗོད། སྐབས་དེར་ཁོ་དང་མཉམ་དུ་མཛེས་ཤིང་
ཡིད་དུ་འོང་བའི་གཞོན་ནུ་མ་ཞིག་དང་། སྤུས་ལེགས་འགྲན་ཟླ་བྲལ་བའི་ཤིང་ནག་
གིས་བཟོས་པའི་རྟ་ཞིག་ཡོད་སྐད་ལ། ཡིད་འོང་གཞོན་ནུ་མ་དེ་རྒྱལ་པོས་ཕོ་བྲང་དུ་
བསུས་ནས་གཟིགས་པ་ཆེན་པོས་གཅེས་པར་བསྐྱང་། འོན་ཀྱང་མོ་ནི་ཡིད་སྨྱོ་བླ་ཅན་
དུ་གྱུར། རྒྱལ་པོས་ཐུགས་འཁུར་ཆེན་པོས་སྨན་པ་བོས་ནས་སྨན་བཅོས་མཛད། ཏ་
ཟིག་གི་རྒད་པོ་དེ་ཁོ་པས་བཤད་པ་ལྟར་སྐྱེ་བོ་ཤེས་རབ་ཅན་ཞིག་ཡིན་ན་ཁོས་གཞོན་
ནུ་མ་དེའི་ནད་བཅོས་ཐུབ་པར་ངེས། ཤིང་ནག་གི་རྟ་དེ་ནི་སྐྱོན་ཆག་མེད་པར་རྒྱལ་
པོའི་དཀོར་མཛོད་དུ་བཅུག བཙོན་དུ་ཡོད་པའི་ཏ་ཟིག་གི་རྒད་པོ་དེ་ཉིན་གང་ཤུགས་
རིང་ནར་ནར་དུ་ཕྱུང་ཞིང་སེམས་སྡུག་གིས་རྟག་ཏུ་ངུ་། ལྷག་པར་དུ་མཚན་མོ་མི་ཉལ་
ཁྱི་ཉལ་གྱི་དུས་སུ་སྡུག་སྐད་བརྒྱབ་ནས་ངེད་རྣམས་ཀྱང་ཉལ་དུ་མི་འཇུག་ཅེས་བརྗོད།
བཙོན་སྲུང་བའི་གཏམ་དེ་ཐོས་པ་ན་ཁྲི་སྲས་ཀྱིས་སྐྱེ་བོ་ཤེས་རབ་ཅན་དེ་སྡུག་
བསྔལ་བྱེད་དོན་རྟོགས་ནས་གློ་བུར་དུ་ཡིད་ལ་རང་གི་བསམ་དོན་སྒྲུབ་པའི་ཐབས་
བཟང་ཞིག་རྙེད། དེ་ནས་བཙོན་སྲུང་བ་རྣམས་ཉལ་ལ་རན་པའི་ཚེ་ན་ཁྲི་སྲས་ཞག་
གཅིག་བཙོན་ཁང་དུ་བཅུག་ནས་སྒོ་ལྕགས་བརྒྱབ། དོ་ནུབ་ཁྲི་སྲས་བཙོན་ཁང་
ནང་སྡོད་པའི་སྐབས་སུ་སྐྱེ་བོ་ཤེས་རབ་ཅན་དེས་ཏ་ཟིག་གི་སྐད་ཐོག་ནས་ཀྱི་ཧུད།
བདག་གིས་ཁྲི་སྲས་མགོ་སྐོར་བཏང་ནས་སྲས་མོ་ཕྲོགས་པ་འདི་ནི་སྡིག་པའི་ལས་སུ་
མཆིས་ཤིང་། ཁོ་བོས་རང་ལ་འོས་བབ་མེད་པའི་བྱ་བ་དོན་གཉེར་བྱས་སྟབས་རང་
གི་འདོད་དོན་མ་འགྲུབ་པའི་ཁར་མཐའ་ངན་འདི་འདྲར་གྱར་བ་རང་སྡུག་རང་གིས་ཉོས་
པ་ཡིན། སྐྱེ་བོ་སུ་འདྲ་ཞིག་ཡིན་རུང་རང་ཚོད་མི་འཛིན་པར་ཚུལ་མིན་གྱི་ལས་སུ་ཞུགས་
ན་འབྲས་བུ་བདག་ལ་གང་བྱུང་བ་དེ་རང་ཡོང་རྒྱུ་ལས་མ་འདས་ཞེས་བརྗོད།
སྐྱེ་བོ་ཤེས་རབ་ཅན་དེའི་ངུ་ཅོར་གྱི་གཏམ་དེ་ཐོས་པ་ན། ཁྲི་སྲས་ཀྱིས་ཁོ་ལ་
ཁྱོད་སྡུག་བསྔལ་གྱི་ངུ་ཅོ་མཚམས་འཇོག་པའི་དུས་ཡོད་དམ། ཁྱོད་ལ་བྱུང་བའི་
ཆགས་སྒོ་དེ་ལྟ་བུ་གཞན་ལའང་བྱུང་ཡོད་པ་ཁྱེད་ཀྱིས་མི་ཤེས་སམ་ཞེས་བརྗོད། ཁྲི་
སྲས་ཀྱི་གཏམ་དེ་ཐོས་པ་དང་སྐྱེ་བོ་ཤེས་རབ་ཅན་དེ་གློ་བུར་དུ་དྲན་ཤེས་རྙེད་དེ་
ཡིད་ལ་སྐྱེ་བོ་དེ་ནི་སྡུག་དུས་ཀྱི་གྲོགས་ཤིག་ཡིན་པར་ངེས་སོ་སྙམ་ནས་ཡིད་ཀྱི་གདུང་
བ་སེལ་སླད་དུ་རང་གི་ལོ་རྒྱུས་དང་སྡུག་བསྔལ་རྣམས་ཁོ་ལ་ལྷུག་པོར་གླེང༌།
ཕྱི་ཉིན་བཙོན་སྲུང་བས་ཁྲི་སྲས་བཙོན་ལས་བཏོན་ཏེ་ཕོ་བྲང་དུ་རྒྱལ་པོའི་སར་
ཁྲིད་ནས་ཁ་ཉིན་ཁོ་གྲོང་ཁྱེར་དུ་འབྱོར་དུས་ཕྱི་སོང་བས་རྒྱལ་བློན་ལྷན་གྲོས་གྲོལ་
ཟིན་པར་བརྟེན་རྒྱལ་པོ་ཞལ་མཇལ་མ་བྱུང་བའི་གནས་ཚུལ་རྣམས་གླེང༌། རྒྱལ་པོས་
ཁོ་ལ་ཁྱོད་གང་ནས་ཡོང་། མིང་ལ་ཅི་ཟེར། ལས་གང་ཞིག་བྱེད། འདིར་ཡོང་དོན་
ཅི་ཡིན་ཞེས་དྲིས།
ཁྲི་སྲས་ན་རེ། བདག་གི་མིང་ལ་ཧཱ་ལེ་ཀྲ་ཟེར། ཏ་ཟིག་ཡུལ་ནས་ཡོང་བ་ཡིན།
ཤེས་རིག་གི་ལས་སུ་གཞོལ། ཁྱད་པར་གསོ་རིག་ལ་བྱང་ཆུབ། རང་གི་ཡོན་ཏན་
འཕེལ་ཕྱིར་འདིར་འོངས། ལྗོངས་རྒྱུ་བའི་ཚེ་ན་གང་དུ་བྲོ་འཚལ་བའི་སྐྱེ་བོ་རྣམས་
ལ་སྨན་གྱི་སྦྱིན་པ་བཏང་ནས་གསོ་བར་བྱེད་པ་ཡིན།
ཁྲི་སྲས་ཀྱི་གཏམ་དེ་ཐོས་པ་དང་རྒྱལ་པོ་ནི་ཐུགས་ལ་སྤྲོ་བ་རབ་ཏུ་འཕེལ་ནས་
ལྷ་རྗེ་ཁྱོད་ཕེབས་པ་ལེགས་སོ།། བདག་ཅག་གསོ་བྱེད་སྨན་པ་བསྒུགས་ནས་བསྡད་
ཡོད་ཅེས་བརྗོད། དེ་ནས་རྒྱལ་པོས་ཁྲི་སྲས་ལ་གཞོན་ནུ་མ་ནད་ཀྱིས་མནར་ལུགས་
བརྗོད་རྗེས་ཁྱོད་ཀྱིས་སྨྱོ་ནད་འདི་བཅོས་ཐུབ་ན་ཁྱོད་ལ་གང་དགོས་པ་ཁོ་བོས་སྦྱིན་
ནོ་ཞེས་བརྗོད།
ཁྲི་སྲས་ན་རེ། ཨཱ་ལཱའི་ཐུགས་རྗེས་རྒྱལ་པོའི་སྐུ་གསོད་དབང་རླུང་འཕེལ་བ་ཤོག
ཁོ་བོས་གཞོན་ནུ་མའི་ནད་གཞི་བཅོས་ཐུབ་པའི་འབད་པ་ཅི་ནས་ཀྱང་བྱེད། ལར་
གཞོན་ནུ་མར་སྨྱོ་ནད་དུས་ནམ་ཙམ་ན་ཕོག་པ་དང༌། གཞོན་ནུ་མ་དང་། སྐྱེ་བོ་
ཤེས་རབ་ཅན། ཤིང་ནག་གི་རྟ་གསུམ་ཇི་ལྟར་རྙེད་པ་ཁྱེད་ཀྱིས་བདག་ལ་གསུང་
བར་ཞུ།
རྒྱལ་པོས་དེ་ཉིན་ཁོང་གསུམ་པོ་དང་ཕྲད་ཚུལ་ཞིབ་ཅིང་ཕྲ་བ་ཞིག་གསུངས་
རྗེས་སྐྱེ་བོ་ཤེས་རབ་ཅན་དེ་ད་ཆ་བཙོན་དུ་ཡོད་ཅེས་གསུངས།
ཁྲི་སྲས་ཀྱིས་ཁོ་ཚོ་མཉམ་དུ་ཡོད་པའི་ཤིང་ནག་གི་རྟ་དེ་གང་དུ་ཡོད་དམ་ཞེས་དྲིས།
རྒྱལ་པོས་རྟ་དེ་བདག་གིས་ཕོ་བྲང་ནང་བཅུག་ནས་བཞག་ཡོད་ཅེས་གསུངས།
ཁྲི་སྲས་ཀྱི་ཡིད་ལ་འདི་སྙམ་བསམས་པར། བྱ་བའི་ཐོག་མར་ཁོ་བོས་རྟ་དེ་ལ་
སྐྱོན་ཤོར་ཡོད་མེད་ཞིབ་པར་བརྟག སྐྱོན་ཆག་མེད་ན་ཁོ་བོའི་འདོད་དོན་གེགས་
མེད་དུ་འགྲུབ་ཐུབ། གལ་ཏེ་རྟ་དེ་ལ་སྐྱོན་ཆག་བྱུང་ཡོད་ན་བདག་གིས་སྲས་མོ་
སྐྱོབ་པའི་ཐབས་གཞན་ལ་འབད་སྙམ། བསམ་ཇུས་གཏན་ལ་འཁེལ་མཚམས་ཁྲི་
སྲས་ཀྱིས་རྒྱལ་པོར་ཀྱེ། རྒྱལ་པོ་ཆེན་པོ་མཁྱེན། ཁྱེད་ཀྱིས་གསུངས་པའི་རྟ་དེ་ལ་ཁོ་
བོས་བརྟགས་ན་བསམས། རྟ་དེའི་ལུས་ཐོག་ནས་གཞོན་ནུ་མའི་ནད་གཞི་གསོ་བའི་
ཐབས་ཤིག་རྙེད་ཡོང་ཞེས་བརྗོད།
རྒྱལ་པོས་དེ་རང་འགྲིག་ཅེས་གསུངས་པ་དང་ཆབས་ཅིག་ཏུ་ཁྲི་སྲས་ཀྱི་ལག་
ནས་བཟུང་སྟེ་ཤིང་ནག་གི་རྟ་དེ་འཇོག་སའི་ཕོ་བྲང་དུ་ཁྲིད། ཁྲི་སྲས་ཀྱིས་རྟའི་ལུས་
ཡོངས་ལ་ཞིབ་པར་བརྟག་པའི་ཚེ་ལུས་ཐོག་གི་གཅུས་ཕུར་དང་ལྷུ་ལག་ཐམས་ཅད་
གྲ་ཆག་གྲུ་ཉམས་མེད་པར་ཡོད་པས་ཡིད་ལ་སྤྲོ་བ་རབ་ཏུ་བརྟས། དེ་ནས་ཁྲི་སྲས་
ཀྱིས་རྒྱལ་པོར་ཨཱ་ལཱའི་ཐུགས་རྗེས་ཁྱེད་ཀྱི་སྐུ་གསོད་དབང་ཐང་འཕེལ་བ་ཤོག ད་ནི་
ཁོ་བོས་གཞོན་ནུ་མའི་ནད་བཅོས་པར་འགྲོའོ། །ཞེས་བརྗོད་མཚམས་རྒྱལ་པོར་ཤིང་
གི་རྟ་ཕོ་དེ་ཅ་ག་གཅེས་སྤྲས་གང་ལེགས་མཛད་དགོས་ལུགས་ཞུས་རྗེས་རྒྱལ་པོ་དང་
མཉམ་དུ་གཞོན་ནུ་མ་དེའི་གནས་ལ་སོང༌། གཟིམས་ཆུང་དུ་སླེབས་པ་ན་གཞོན་ནུ་
མ་དེ་མགོ་སྤུ་གནམ་ལ་ཟིངས་ཤིང་ངོ་གདོང་ལ་དྲེག་པའི་སྤབས་ཆགས་པ། ལུས་པོ་
གཡས་འཁྱོར་གཡོན་འཁྱོར་དུ་འགྲོ་ཞིང་ངག་ནས་སྨྱོན་པའི་འཆོལ་ལབ་གང་བྱུང་དུ་
སྨྲ་བར་བྱེད། མོ་ནི་དོན་ངོ་མར་སྨྱོ་བ་མ་ཡིན་གྱི་འདི་ལྟར་སྨྱོ་རྫུ་བྱེད་པ་ནི་རང་གི་
ལང་ཚོ་སྲུང་བའི་དོན་དུ་ཡིན་གཤིས་ཚུལ་འདི་མཐོང་བས་རྒྱལ་སྲས་ཀྱིས་མོ་ལ་སྐྱོན་
ཅི་མེད། གང་ཡང་བྱེད་མི་སྲིད་ཅེས་བརྗོད་མཚམས་འཇམ་པོའི་གཏམ་གྱིས་གཞོན་
ནུ་མ་དེའི་སེམས་གསོ་བར་བྱས་ནས་རང་ཉིད་ངོ་ཤེས་སུ་བཅུག སྲས་མོས་ཁྲི་སྲས་
ཡིན་པ་ཤེས་འཕྲལ་ཡིད་ལ་དགའ་བདེའི་ཚོར་བ་བརྗོད་ཀྱིས་མི་ལང་བ་ཞིག་བྱུང་
བས། ཡིད་ཀྱི་སྤྲོ་བ་འགོག་ཏུ་མེད་པར་སྐད་ཆེན་ཤོར་ནས་རང་སར་དྲན་མེད་དུ་
བརྒྱལ། རྒྱལ་པོའི་ཡིད་ལ་གཞོན་ནུ་མ་དེ་སྐད་ཤོར་དོན་ནི་རྒྱལ་པོ་རང་ལ་སྐྲག་པར་
སྙམ་ནས་དེ་མར་ཕྱིར་ཐོན། ཁྲི་སྲས་ཀྱིས་སྐབས་དེ་དང་བསྟུན་ནས་གཞོན་ནུ་མའི་རྣ་
བའི་འགྲམ་དུ་ད་ལྟའི་གནས་སྐབས་སུ་ཁྱེད་ནས་བཟོད་སྲན་པར་བྱས་ཏེ་ངེད་གཉིས་
ཀྱི་ལུས་སྲོག་ལ་ཉེན་མི་ཡོང་བ་བྱེད་དགོས་པ་མ་ཟད། བརྩེ་བ་ཁོག་ཏུ་སྦས་ནས་
རྒྱལ་ངན་དེར་ཁ་གཏད་གཅོག་པའི་ཐབས་ལ་འབུངས་ཏེ་ཁོའི་ལག་ནས་ཐར་བ་བྱེད་
དགོས་པ་ཡིན། ད་ནི་ཁོ་བོས་སོང་ནས་རྒྱལ་པོ་དེར་ཁྱོད་ཡིད་གདོན་གྱིས་བརླམས་
ཚུལ་དང་ནད་གཞི་དེ་བདག་གིས་བཅོས་ཐུབ་པའི་ཁས་ལེན་བྱེད། ད་དུང་རྒྱལ་པོ་
དེར་ཁྱོད་ལ་སྨན་བཅོས་བྱེད་རིང་ཁྱོད་ཀྱི་ལུས་ཐོག་གི་ལྕགས་སྒྲོག་དགྲོལ་པའི་རེ་བ་
འདོན། དེ་ནས་རྒྱལ་པོ་དེ་ཁྱོད་ཀྱི་འགྲམ་དུ་ཡོང་བའི་སྐབས་སུ་ཁྱོད་ཀྱིས་ངོ་བསུའི་
གཏམ་སྙན་འདྲ་བརྗོད་ནས་ནད་གཞི་དྲག་སྐྱེད་ཡོད་ཁུལ་གྱིས། དེ་ལྟར་བྱས་ཚེ་ངེད་
གཉིས་ཀྱི་བསམ་དོན་གེགས་མེད་དུ་འགྲུབ་ཡོང་ཞེས་ཤབ་ཤུབ་ཏུ་བརྗོད།
གཞོན་ནུ་མས་ཁྱེད་ཀྱི་བཀའ་བཞིན་ཞུའོ་ཞེས་བརྗོད།
ཁྲི་སྲས་ཀྱིས་སྲས་མོའི་གཟིམ་ཆུང་ནས་ཐོན་ཏེ་འཛུམ་པའི་རྣམ་འགྱུར་དང་
བཅས་རྒྱལ་པོར་སྨྲས་པར། རྒྱལ་པོ་ཆེན་པོ་མཁྱེན། རྒྱལ་པོའི་སྐུ་གསོད་ཀྱིས་ཁོ་བོས་
གཞོན་ནུ་མར་སྨན་བཅོས་བྱས་པར་ཕན་ངོ་བརྟས་སོང་བས་མོའི་སྲོག་སྐྱོབ་ཐུབ་པ་
བྱུང་སོང༌། ད་ནི་རྒྱལ་པོ་ཆེན་པོ་མོ་ལ་གཟིགས་པར་ཕེབས་ནས་སེམས་གསོའི་གཏམ་
སྙན་པོས་གཞོན་ནུ་མའི་ཡིད་སྤྲོ་བར་མཛོད་ཅིག ད་ཆ་རྒྱལ་པོའི་ཐུགས་འདུན་
འགྲུབ་པས་ཁོ་བོས་རྒྱལ་པོ་མི་དབང་ཆེན་པོར་བཀྲ་ཤིས་བདེ་ལེགས་ཞུ་ཞེས་བརྗོད།
རྒྱལ་པོ་གཞོན་ནུ་མའི་གཟིམ་ཆུང་དུ་ཕེབས་པ་ན། སྲས་མོས་དེ་མར་སྟན་ལས་
ལངས་ཏེ་རྒྱལ་པོར་ས་ལ་འོ་སྦྱོར་བའི་གུས་ཕྱག་ཕུལ། ཚུལ་དེ་གཟིགས་པ་ན་རྒྱལ་
པོ་ནི་ཡིད་ལ་སྤྲོ་བ་དཔག་ཏུ་མེད་པ་བྱུང་བས་ཞལ་ཏ་མ་རྣམས་ལ་སྲས་མོར་སྲི་ཞུ་
ཞབས་ཏོག་ལེགས་པར་སྒྲུབ་དགོས་པའི་བཀའ་ནན་བསྩལ་བས། ཞལ་ཏ་མ་རྣམས་
ཀྱིས་རྒྱལ་པོའི་བཀའ་བཞིན་སྲས་མོའི་སྐུ་མདུན་དུ་སོང་ནས་སྲས་མོ་སྙུན་གཞི་དྭངས་
སྐྱེད་བྱུང་བར་བཀྲ་ཤིས་བདེ་ལེགས་ཞུས་པ་དང༌། དེ་ནས་འབངས་མོ་རྣམས་ཀྱིས་
སྲས་མོར་ན་བཟའ་དང་རྒྱན་ཆ་སྒྲོན་བཞེས་སོགས་ལེགས་པར་ཟིན་མཚམས་སྲས་
མོ་ཁྲུས་ལ་གདན་དྲངས་ནས་ལུས་ལ་བྱི་དོར་གཙང་སྦྲ་བྱས་རྗེས་མཆོར་གོས་བཟང་
པོ་བཀླུབས་ནས་བཅོ་ལྔའི་ཟླ་ལྟར་མཛེས་པར་བྱས། དེ་རྗེས་སྲས་མོ་དེ་ཞལ་ཏ་མའི་
ཚོགས་དང་བཅས་པ་རྒྱལ་པོའི་མཇལ་ཞུཪ་བསྐྱོད་ནས་པུས་མོ་ས་ལ་བཙུགས་ཏེ་རྒྱལ་
པོར་བཀྲ་ཤིས་བདེ་ལེགས་ཞུས། ཚུལ་དེ་གཟིགས་པས་རྒྱལ་པོ་ཐུགས་རབ་ཏུ་དགྱེས་
ནས་ཁྲི་སྲས་ལ་འདི་ནི་ཁྱོད་ཀྱི་བྱས་རྗེས་རེད་ལ། ཨཱ་ལཱ་ཐུགས་རྗེ་ཅན་གྱི་བཀའ་དྲིན་
ཡང་རེད་ཅེས་བརྗོད།
ཁྲི་སྲས་ན་རེ། ཀྱེ། རྒྱལ་པོ་ཆེན་པོ་མཁྱེན། གཞོན་ནུ་མ་ནད་གཞི་སེང་དྲག་
བྱུང་ནས་ནམ་ཡང་ནད་ལོག་མི་རྒྱག་པའི་ཐབས་ཤིག་ཡོད་དེ། རྒྱལ་པོས་ཞི་དྲག་བློན་
པོའི་འཁོར་དང་། དཔུང་གི་ཚོགས། ཤིང་ནག་གི་རྟ་དེ་དང་བཅས་པ་མཉམ་ཁྲིད་
ཀྱིས་སྔར་རྒྱལ་པོ་རྔོན་དུ་ཕེབས་སྐབས་ཁོང་རྣམས་ཕྲད་སའི་ཡུལ་དེར་བྱོན། ཁོ་བོས་
དེ་གའི་འདྲེ་སྲིན་རྣམས་བརྟུལ་ནས་མི་ཡུལ་དུ་གནོད་པ་མི་ཡོང་བ་བྱས་ཚེ་གཞོན་ནུ་
མ་དེ་ལ་ཇི་སྲིད་ནམ་གནས་བར་དུ་འཚེ་བ་ཡོང་མི་སྲིད།
རྒྱལ་པོ་ན་རེ། དེ་རང་ལེགས་སོ། །ཞེས་གསུངས་ནས་དེ་མུར་དཔུང་གི་ཚོགས་
ལ་ཐོན་སྒྲ་སྒྲིག་དགོས་པ་དང་ཤིང་ནག་གི་རྟ་དེ་ཡང་མཉམ་ཁྲིད་དགོས་པའི་བཀའ་
བསྩལ་རྗེས་དཔུང་གི་ཚོགས་ཁྲིད་ནས་སྔར་སྐྱེ་བོ་ཤེས་རབ་ཅན་དེ་བཟུང་བའི་གནས་
དེར་བསྐྱོད། ཁྲི་སྲས་ཀྱིས་མི་རྣམས་ཕྱོགས་གཅིག་ཏུ་སྟར་བསྒྲིགས་ཏེ་སྡོད་དགོས་
པ་དང་། ཤིང་ནག་གི་རྟ་དང་གཞོན་ནུ་མ་མཉམ་དུ་རྒྱལ་བློན་དཔུང་ཚོགས་རྣམས་
མིག་གིས་ཟིན་མཚམས་སུ་སྡོད་དགོས་པའི་བཀོད་སྒྲིག་བྱས་མཚམས་ཁོས་རྒྱལ་པོར།
ཀྱེ། རྒྱལ་པོ་ཆེན་པོ་བདག་གིས་བདུག་རྫས་བདུག་པ་དང་དྲག་སྔགས་བཟླས་ནས་
འདྲེ་སྲིན་རྣམས་དམ་ལ་བཏགས་ཏེ་གཞོན་ནུ་མར་འཚེ་བ་མི་བྱེད་པའི་ལས་སྦྱོར་བྱེད་
ཆོག་པའི་གནང་བ་སྩོལ། བདག་གིས་འདྲེ་སྲིན་རྣམས་དམ་འདོགས་བྱས་རྗེས་ཁོ་
བོས་རྟ་འལ་བཅིབས་ནས་གཞོན་ནུ་མ་རྟ་རྒྱབ་ཏུ་བསྐྱོན་ཏེ་རྒྱལ་པོའི་མདུན་དུ་སླེབས་
པ་ན་ལས་སྦྱོར་མཇུག་འགྲིལ་བ་ཡིན་ཞེས་བརྗོད།
རྒྱལ་པོ་ནི་ཁྲི་སྲས་ལ་ཡིད་ཆེས་བློས་འགེལ་གཙང་མ་བྱས་ཏེ་རང་གི་དཔུང་
ཚོགས་རྣམས་ཁོའི་བཀོད་པར་ཉན་དུ་བཅུག ཐམས་ཅད་ཁྲི་སྲས་ཀྱིས་འདྲེ་སྲིན་དམ་
འདོགས་བྱེད་རྒྱུར་བསྒུགས་ནས་བསྡད། ཁྲི་སྲས་ཀྱིས་སྐབས་དེ་དང་བསྟུན་ནས་ཤིང་
ནག་གི་རྟ་ལ་བཅིབས། སྲས་མོ་རྟ་རྒྱབ་ཏུ་བསྐྱོན་ནས་ཐི་གུས་བཅིངས་རྗེས་རྟ་ཐོག་
གི་གཅུས་ཕུར་བསྒྲིམས་པ་ན། རྟ་དེ་གུང་ལ་ལྡིང་ནས་འཕུར་བཞིན་འཕུར་བཞིན་ཇེ་
མཐོ་ཇེ་མཐོར་སོང་ནས་རྒྱང་ཆོད་པ་བསྐྱོད། རྒྱལ་པོ་དང་འཁོར་གྱི་ཚོགས་རྣམས་
ཇི་ཙམ་བསྒུགས་ཀྱང་ཁོང་གཉིས་པོ་ཡོང་མཁན་མེད་པས་ཐམས་ཅད་ཡིད་མུག་སྟེ་
ཕོ་བྲང་དུ་ལོག་ནས་བསམ་བཞིན་བསམ་བཞིན་འགྱོད་པ་དྲག་པོ་སྐྱེས། རྒྱལ་པོ་ནི་
གཞོན་ནུ་མ་ཕྲོགས་པའི་སྡུག་བསྔལ་གྱིས་ཡིད་མྱ་ངན་གྱིས་གདུངས་ནས་བཞུགས་
ཡོད་པས། སྲིད་བློན་དང་བློན་པོའི་ཚོགས་རྣམས་ཕོ་བྲང་དུ་རྒྱལ་པོ་ཐུགས་གསོ་
བར་ཡོང་ནས་སྨྲས་པར། གཞོན་ནུ་མ་འཕྲོག་མཁན་དེ་སྒྱུ་མ་མཁན་ཞིག་ཡིན་པས།
ཨཱ་ལཱ་ཐུགས་རྗེ་ཅན་གྱིས་བདག་ཅག་གི་རྒྱལ་པོ་ཆེན་པོ་སྒྱུ་མ་མཁན་གྱི་གཡོ་སྒྱུ་དང་
གནོད་འཚེ་ལས་གྲོལ་བ་ཤོག་ཅེས་སྨོན་ལམ་ཕུར་ཚུགས་སུ་བཏབ།
ཁྲི་སྲས་ཀྱིས་སྲས་མོ་བསྐྱབས་ཏེ་ཤིང་ནག་གི་རྟ་ལ་བཅིབས་ཤིང་། རྟ་ཤུགས་
ཡོད་ཐང་ཕྱེ་ནས་ཏ་ཟིག་ཡུལ་དུ་འཕུར་ཏེ་སྔར་ནས་གྲ་སྒྲིག་བྱས་པའི་ཕོ་བྲང་དེའི་
ཐོག་ཏུ་བབས་རྗེས་སྲས་མོ་དེ་གར་བསྡོད་གནས་བཙན་པོ་ཞིག་ཏུ་བཞག་སྟེ་རང་
ཉིད་ཕོ་བྲང་དུ་རྒྱལ་པོ་ཡབ་ཡུམ་མཇལ་བར་སོང་ནས་ཁོང་རྣམས་གཉིས་ལ་སྲས་
མོ་བསྐྱབས་པའི་སྔ་ཕྱིའི་གནས་ཚུལ་རྣམས་ཞིབ་པར་ཞུས། རྒྱལ་པོ་ཡབ་ཡུམ་གཉིས་
ཤིན་ཏུ་དགྱེས་ཏེ་འཁོར་གཡོག་རྣམས་ལ་ཁྲི་སྲས་དང་སྲས་མོ་གཉིས་ཀྱི་གཉེན་སྟོན་
གྲ་སྒྲིག་བྱེད་དགོས་པའི་བཀའ་བསྩལ། དེ་ནས་ཁྲི་སྲས་དང་སྲས་མོ་གཉིས་ཀྱི་གཉེན་
སྟོན་དངོས་ཀྱི་སྐབས་སུ་ཕྱོགས་བཞིའི་མགྲོན་པོ་དང་འབངས་མི་སེར་རྣམས་མགྲོན་
དུ་བོས་ནས་ཟླ་གཅིག་རིང་བཀྲ་ཤིས་གཉེན་སྟོན་གྱི་ཆོ་ག་རྒྱས་པར་བསྟར།
རྒྱལ་པོ་ནི་རང་གི་བུ་ལ་གཅེས་པས་སླད་བྱུར་ཆགས་རྐྱེན་ངན་འདྲ་མི་ཡོང་ཆེད་
ཤིང་ནག་གི་རྟ་དེ་མེད་པ་བཟོསས། གཉེན་སྒྲིག་བྱས་རྗེས་ཁྲི་སྲས་ཀྱི་འདོད་དོན་འགྲུབ་
པས་སྤྲོ་བ་རབ་ཏུ་བརྟས། དེ་ནས་ཁྲི་སྲས་ཀྱིས་ཕོ་ཉར་འབུལ་སྐྱེས་སྤམ་མཐོ་བ་དང་
འཕྲིན་ཡིག་བསྐུར་ནས་ཡུལ་ཟཱ་ནཱ་ཨ་འུའི་རྒྱལ་པོར་རང་ཉིད་དང་སྲས་མོ་གཉེན་
སྒྲིག་བྱས་ནས་གཉིས་ཀ་བདེ་གནས་སུ་ཡོད་པའི་གནས་ཚུལ་སྐྱེལ་བར་མངགས། ཕོ་
ཉས་མཚན་ཐོག་དེ་རང་ལ་ཡུལ་ཟཱ་ནཱ་ཨ་འུར་བསྐྱོད་ནས་འཕྲིན་ཡིག་དང་འབུལ་
སྐྱེས་རྣམས་རྒྱལ་པོར་ཕུལ། རྒྱལ་པོས་འཕྲིན་ཡིག་གཟིགས་རྗེས་སྲས་མོ་བདེ་འཚམ་
ཡིན་པ་མཁྱེན་འཕྲལ་ཡིད་ལ་སྤྲོ་བ་ཚད་མེད་འཕེལ་བས་ཕོ་ཉར་སྣེ་ལེན་མགྲོན་སྐྱོང་གང་
ལེགས་ཐོག་ཕོ་ཉ་ཕྱིར་ལོག་གདོང་ཁྲི་སྲས་ལ་རྩ་ཆེའི་འབུལ་སྐྱེས་སྤམ་མི་ཆུང་བ་བསྐུར།
ཕོ་ཉ་ཏ་ཟིག་ཡུལ་དུ་འབྱོར་རྗེས་ཕ་རོལ་གྱི་འབུལ་སྐྱེས་རྣམས་ཕུལ་བ་དང་
གནས་ཚུལ་རྣམས་ཁྲི་སྲས་ཀྱི་སྙན་དུ་གསོལ་བས་ཁྲི་སྲས་ནི་ཤིན་ཏུ་མཉེས། དུས་དེ་
ནས་བཟུང་ཏ་ཟིག་དང་ཟཱ་ནཱ་ཨ་འུ་རྒྱལ་ཁབ་གཉིས་དབར་ཕྲིན་ཡིག་དང་དངོས་
སྐྱེས་འབུལ་རེས་རྒྱུན་མི་ཆད་པར་ལོ་ལྟར་ཕན་ཚུན་སྐྱེལ་རྫོང་གི་ཕོ་ཉ་མངགས་
ནས་དཀར་ཚོ་ལེགས་ལམ་རྒྱུན་འཁྱོངས་ཀྱིས་གཉེན་དུ་གྱུར། ཕྱིས་ཏ་ཟིག་གི་རྒྱལ་
པོ་གཤེགས་ནས་ཁྲི་སྲས་རྒྱལ་སྲིད་ཀྱི་ཁྲི་ལ་ཁོད་པ་ན་རྒྱལ་པོ་འདས་པོའི་བཀའ་
བཞིན་འབངས་ལ་བྱམས་ཤིང་། རྒྱལ་ཁྲིམས་ཀུན་ལ་སྙོམས་པས་ཡུལ་ལུང་བདེ་ཞིང་
འབངས་རྣམས་སྐྱིད་མི་ཚེའི་མཐའ་ལ་འཁྱོལ་བར་བྱས་སོ། ། ། །

ཨེ་ནེ་སི་དང་ཝང་ལི་ཏུའི་གཏམ་རྒྱུད།

གནའ་སྔ་མོ་དབང་ཐང་ཤིན་ཏུ་ཆེ་བའི་རྒྱལ་པོ་ཞིག་ཡོད། རྒྱལ་པོ་དེར་ཨི་པི་
རཱ་ཧིམ་ཞེས་པའི་སྲིད་བློན་ཞིག་ཡོད་པ་དེ་ལ་རྒྱལ་པོས་གཟིགས་པ་ཤིན་ཏུ་ཆེ། སྲིད་
བློན་ལ་བུ་མོ་ཝང་ལི་ཏུ་བི་ལེ་ཨེ་ཁེ་མཱ་མི”ཞེས་པ་ཞིག་ཡོད་པ་དེ་ནི་ལང་ཚོ་མཛེས་
ཤིང་ཡིད་དུ་འོང་བ། བློ་གསལ་ཞིང་ཤེས་པ་བཀྲ་བ། སྙན་ངག་འབྲི་ཀློག་ལ་དགའ་
བ་ཞིག་ཡོད། བུ་མོ་དེ་ཤེས་རྒྱ་ཡོན་ཏན་ཆེ་ཞིང་གཞན་ལ་གུས་པ་དང་ཡ་རབས་ཤིང་
བག་ཡོད་ཚུལ་དང་ལྡན་པ་ཞིག་ཡོད་པས་རྒྱལ་པོའི་གཟིགས་པ་ཆེ་བར་བརྟེན། རྟག་
ཏུ་རྒྱལ་པོས་ཕོ་བྲང་དུ་རྒྱལ་པོ་ཡབ་ཡུམ་དང་སྲས་མོ་རྣམས་དང་མཉམ་དུ་གསོལ་
སྟོན་དང་སྤྲོ་རྩེད་ལ་འབོད་པ་ཡིན།
སྲོལ་རྒྱུན་ལྟར་ན་རྒྱལ་པོས་ལོ་ལྟར་དཔོན་འབངས་མི་སེར་རྣམས་དང་མཉམ་
དུ་སྤོ་ལོ་འགྲན་བསྡུར་བྱེད་པ་ཡིན། འགྲན་བསྡུར་གྱི་ཉིན་མོ་ཕྱོགས་མཐའ་ཀུན་ནས་
ལྟད་མོ་བའི་ཚོགས་གྲོག་མའི་སྤྱིལ་བུ་བརྡོལ་བ་ལྟར་འཛོམས་པས་འདུ་ལོང་ཤིན་
ཏུ་ཆེ། དེ་ཉིན་སྲིད་བློན་གྱི་སྲས་མོ་ཡང་པདྨ་མངོན་པར་བཞད་པ་ལྟ་བུའི་གཟབ་
མཆོར་ལེགས་པར་སྤྲས་ནས་ཁྲ་མའི་མདུན་དུ་འདུ་འཛིའི་རྣམ་པར་ལྟ་བཞིན་དུ་
མཆིས། སྤོ་ལོ་བ་རྣམས་འགྲན་བསྡུར་གྱི་འཁྲུག་ཆ་ཆེ་བའི་སྐབས་སུ་གཞོན་ནུ་མ་
དེས་གཞན་ལས་ཁྱད་དུ་འཕགས་པའི་ན་གཞོན་དམག་དཔོན་ཞིག་མཐོང་བ་དེ་ནི་
འཛུམ་པའི་རྣམ་འགྱུར་ལྡན་ཞིང༌། ལག་རིང་ལ་ཕྲག་པའི་དབྱེས་ཆེ་བ། དཔའ་
ཉམས་དོད་པ། གཟུགས་བཟང་ཞིང་ལང་ཚོ་མཛེས་པ་ཞིག་ཡོད་པས། མཐོང་བ་
ཙམ་གྱིས་གཞོན་ནུ་མའི་ཡིད་ཀྱི་བརྟན་པ་ཕྲོགས་ནས་གསང་སྟབས་ཀྱིས་ལན་འགའ་
བལྟས་རྗེས་རང་གི་མ་མར་དམག་ཁྲོད་ཀྱི་གཞོན་ནུ་མཛེས་སྡུག་ལྡན་པ་དེའི་མིང་ལ་
ཅི་ཟེར་ཞེས་འདྲི་ཤོར།
མ་མ་ན་རེ། ཨ་ཙི། སྲས་མོ་མཁྱེན། དེ་རྣམས་ཚང་མ་མཛེས་སྡུག་ལྡན་པ་ཞེ་
གཅིག་འདུག་ན། ཁྱེད་ཀྱིས་གསུངས་པའི་ཕོ་གཞོན་མཛེས་སྡུག་ལྡན་པ་དེ་སུ་ཡིན་ནམ།
སྲས་མོ་ན་རེ། ཡུད་ཙམ་སོང་ནས་བདག་གིས་ཁྱོད་ལ་སྟོན།
ཝང་ལི་ཏུས་ཤིང་འབྲས་ཀུ་ཤུ་ཞིག་དབྱུགས་པ་ན། ན་གཞོན་དེའི་ལུས་ཐོག་
ཏུ་ཕོག ན་གཞོན་དེས་མགོ་བོ་བཏེགས་ནས་ལྟ་བའི་ཚེ་སྲིད་བློན་གྱི་སྲས་མོ་ཁྲ་མའི་
མདུན་དུ་བསྡད་ཡོད་པ་རིག་པས། དེ་ནི་བཅོ་ལྔའི་ཟླ་ལྟར་མཛེས་པ་ཞིག་ཡོད་པ་
མཐོང་བ་ན་ཡིད་ཀྱི་བརྟན་པ་དབང་མེད་དུ་ཕྲོགས།
འགྲན་བསྡུར་མཇུག་འགྲིལ་རྗེས་ཝང་ལི་ཏུའི་ཡིད་ཡུལ་དུ་ན་གཞོན་དེ་དྲན་
པའི་སྟོབས་ཀྱིས་རང་གི་མ་མར་ཁོ་མོས་ཁྱེད་ལ་བསྟན་པའི་ན་གཞོན་དེའི་མིང་ལ་
ཅི་ཟེར་དྲིས།
མ་མའི་གཏམ་དེ་ཐོས་པ་དང་ཝང་ལི་ཏུས་མགོ་བོ་དཀྲུག་དཀྲུག་བྱེད་པ་དང་
དབུགས་རིང་ལན་འགའ་བྱིན་ནས་ཡིད་ཡུལ་དུ་གང་ཤར་བའི་བློ་དེ་སྙན་ཚིག་ཏུ་
བཀོད་རྗེས་དེ་མེ་ཏོག་ཕར་ཆིན་ལྡན་པའི་ལག་རས་ཤིག་ཏུ་གཟབ་གཟབ་ནན་ནན་
གྱིས་བསྒྲིལ་ཏེ་རང་གི་སྔས་འོག་ཏུ་བཅུག
རྣམ་ཀུན་དང་མི་འདྲ་བའི་ཚུལ་འདི་མ་མས་མཐོང་བས། མོས་སྲས་མོར་
སེམས་གསོ་དང་སྦྲགས་སྔ་ཙམ་ཉལ་དགོས་པའི་སྐུལ་མ་བྱས། སྲས་མོ་གཉིད་དུ་ཡུར་
བ་ན་མ་མས་མོའི་སྔས་འོག་གི་སྙན་ཚིག་དེ་ག་ལེར་བཏོན་ནས་བཀླགས་པས། སྲས་
མོ་དེ་ཨེ་ནེ་སི་ལ་སེམས་ཆགས་ནས་ཁོ་ཡི་ཆུང་མ་བྱེད་འདོད་པ་ཤེས། དེ་ནས་མ་
མས་སྙན་ཚིག་དེ་སྲས་མོས་མ་ཚོར་བར་སྔས་འོག་ཏུ་བཅུག
སྲས་མོ་གཉིད་ལས་བསད་པ་དང་མ་མས་སྲས་མོ་མཁྱེན། བདག་ནི་ཁྱེད་
བརྩེ་བས་བཟང་པོའི་ཁ་ཏ་བསླབ་བྱ་བྱེད། ཁྱེད་གོ་བར་གྱིས་ཤིག དོན་གང་ཡིན་
ཡང་རང་གི་སེམས་ལ་ཉར་ནས་སུ་ལའང་མ་བཤད་པར་སེམས་སྦུག་དོགས་པོ་བྱས་
དྲགས་ན་ནམ་ཞིག་ནད་གཞི་ཆགས་ངེས་ལ་བརྟེན། རང་གི་སེམས་ལ་གང་དྲན་པ་
དེ་སྦ་གསང་མེད་པར་དྲང་པོར་བརྗོད་ན་རང་གི་སེམས་ནད་སངས་ཐུབ་ལ། དེ་ལ་
གཞན་གྱིས་ཁ་རྡུང་གཏོང་མི་སྲིད་ཅེས་བརྗོད།
སྲས་མོ་ན་རེ། བརྩེ་བའི་མ་མ། བདག་ནི་སེམས་ནད་ཀྱིས་བརྡུངས་པ་ཡིན་
པས། སྨན་གྱིས་གསོ་མི་ཐུབ།
མ་མ་ན་རེ། ཨཱ་ལཱའི་བཀའ་བཞིན་ཁྱེད་ཀྱི་ནད་དེ་བདག་གིས་གསོ་བར་བྱེད་དོ། །
མ་མའི་ཤ་ཚའི་གཏམ་དེ་ཐོས་པ་དང་སྲས་མོ་ཝང་ལི་ཏུ་ནི་བློ་ཡིད་ཤིན་ཏུ་ཚིམ་
པ་ཞིག་བྱུང་ནའང་ད་དུང་རང་གི་འདོད་དོན་བརྗོད་དུ་མི་ནུས་པར་མཐའ་འབྲས་
གང་ཡོང་བསྒུགས་ནས་སྡོད་རྒྱུའི་བློ་ཤར་བ་མ་ཟད། ཡིད་ལ་བདག་གི་གསང་དོན་
དེ་སུས་ཀྱང་རྟོགས་པར་མ་གྱུར་ན་རྒན་མོ་འདི་ལ་བློས་མི་འཁེལ་བས་དོན་འདི་མོ་
ལ་ཤོད་མི་རུང་སྙམ།
དེ་ནས་མ་མ་རྒན་མོས་སྲས་མོ་མཁྱེན། བདག་གི་རྨི་ལམ་དུ་སྐྱེ་བོ་ཞིག་གིས་ཁོ་
མོར། ཁྱེད་ཅག་གི་སྲས་མོ་དེ་ཨེ་ནེ་སི་ཨུ་སུ་ཏཱ་ལ་ཆགས་ཤིང་། ཁོ་ཡི་ཆུང་མ་བྱེད་
པར་འདོད་ན་ཁྱོད་ཀྱིས་སྲས་མོའི་འདོད་དོན་འགྲུབ་པའི་རོགས་རམ་བྱེད་དགོས་ལ།
དོན་འདི་གསང་བ་ཕྱིར་མི་འགྱར་བ་བྱས་ཚེ་ཁྱོད་ཀྱིས་དགེ་བའི་ལས་བཟང་པོ་ཞིག་
བསྒྲུབས་པ་ཡིན་ཞེས་བརྗོད་པ་རྨིས། སྲས་མོ་མཁྱེན། བདག་གི་རྨི་ལམ་དུ་བྱུང་བའི་
དོན་དེ་ཁྱེད་ལ་བརྗོད་པས། ་ལྟར་བྱེད་མིན་ཁྱེད་ཀྱིས་ཐག་གཅོད་དགོས་པ་ཡིན་
ཞེས་བརྗོད།
མ་མའི་གཏམ་དེ་ཐོས་པ་དང་སྲས་མོས་སྔས་མགོའི་འོག་གི་སྙན་ཚིག་དེ་བཏོན་
ནས་མ་མར་སྤྲད་དེ་ཕྲིན་ཡིག་འདི་ཁྱོད་ཀྱིས་ཨེ་ནེ་སི་ཨུ་སུ་ཏཱ་ལ་སྤྲོད་ལ་ཕ་རོལ་ནས་
ཡིག་ལན་ཞིག་ཀྱང་ཡོང་བ་གྱིས་ཞེས་བརྗོད།
མ་མས་ཕྲིན་ཡིག་ཁུར་ནས་ཨེ་ནེ་སིའི་ཁྱིམ་དུ་སོང་། ཁོ་ཕྲད་པ་དང་ལག་ཏུ་
འོ་སྦྱར་ནས་ཁོ་ལ་བསྟོད་པའི་གཏམ་ལེགས་པར་བརྗོད་རྗེས་ཕྲིན་ཡིག་དེ་སྤྲད། ཨེ་
ནེ་སིས་ཕྲིན་ཡིག་བལྟས་ནས་དོན་རྣམས་རྟོགས་པས་དགའ་སྤྲོའི་སྤུ་ལོང་རབ་ཏུ་
གཡོས། དེ་མར་ཁོས་ཕྲིན་ཡིག་དེ་རང་གི་རྒྱབ་ཏུ་ཡིག་ལན་ཞིག་བྲིས་རྗེས་ལྟེབས་
བརྒྱབ་ནས་རྒན་མོར་སྤྲད་དེ་ཁྱེད་ཀྱིས་ཡིག་ལན་འདི་སྲས་མོར་འབུལ་ལ་ཁྱེད་ཀྱིས་
ཁོང་གི་ཐུགས་སེམས་སྤྲོ་བར་མཛོད་ཅེས་བརྗོད།
རྒན་མོས་ཁྱེད་ཀྱི་བཀའ་བཞིན་ཞུའོ། །ཞེས་བརྗོད་རྗེས་ཕྲིན་ཡིག་ཁུར་ཏེ་རྟབ་
རྟབ་པོར་གཟིམ་ཤག་ཏུ་ལོག་ནས་སྲས་མོར་ཕུལ། སྲས་མོས་ཕྲིན་ཡིག་བླངས་ནས་
དེ་ལ་འོ་སྦྱར་ཞིང་སྤྱི་གཙུག་ཏུ་བཞག་སྟེ་མཆོད་པར་བྱས་རྗེས་ད་གཟོད་ཁ་ཕྱེ་ནས་
བཀླགས། ཕྲིན་ཡིག་གི་བརྗོད་དོན་རྣམས་རྟོགས་འཕྲལ་གཤམ་འོག་ཏུ་འཕྲིན་ལན་
བྲིས་རྗེས་ལྟེབས་ནས་མ་མ་དེ་སྐྱེལ་བར་བཏང་། མ་མས་སྲས་མོའི་གཟིམ་ཆུང་ནས་
ཐོན་ཏེ་འཕྲིན་ལན་སྐྱེལ་བར་འགྲོ་བའི་ཚེ་ན་གཟིམས་ཤག་གི་རྒྱལ་སྒོ་བརྒྱབ་ཟིན་པས་
སྐོར་གཡེང་དང་ཕྲད་དེ་ཁྱོད་གང་དུ་འགྲོའམ་ཞེས་དྲིས།
རྒན་མོ་ན་རེ། བདག་ཁྲུས་ལ་འགྲོ་བ་ཡིན་ཞེས་བརྗོད། རྒན་མོ་དེ་ཡིད་རྣམ་
རྟོག་གིས་བཅིངས་པས་སེམས་ལ་འཇིགས་སྣང་དང་དངངས་སྐྲག་གིས་འཚབ་འཚུབ་
ཏུ་གྱུར་ནས་སྲས་མོའི་མཛའ་ཕྲིན་དེ་ཡང་སྒོ་འགྲམ་དུ་བོར། སྐབས་དེར་གཡོག་ཅིག་
སྒོ་འགྲམ་ནས་འགྲོ་བ་དེས་བསྒྲུགས་ཏེ་སྲིད་བློན་གྱི་འགྲམ་དུ་ཁུར་ནས་སྨྲས་པར།
སྲིད་བློན་མཁྱེན། ཡི་གེ་འདི་སྒོ་འགྲམ་དུ་བསྐྱུར་འདུག་པས་ཁོ་བོས་བསྒྲུགས་པ་ཡིན་
ཞེས་བརྗོད་དེ་སྲིད་བློན་ལ་ཕུལ། སྲིད་བློན་གྱིས་ཡི་གེ་དེར་ལྟ་བའི་ཚེ་དེ་ནི་རང་གི་
བུ་མོ་ཝང་ལི་ཏུའི་ཡི་གེ་ཡིན་པ་རྟོགས་པས། ཁོ་ནི་ཁོང་ཁྲོ་མེ་ལྟར་འབར་ནས་ང་
རྒྱལ་གྱིས་མིག་ཆུ་ཡང་ལྷུང་ལྷུང་དུ་ཐོན་ཞིང་སྨ་ར་ཐམས་ཅད་ཀྱང་མཆི་མས་སྦངས་
ཏེ་རང་གི་ཆུང་མའི་སར་བསྐྱོད། ཚུལ་འདི་ཆུང་མས་མཐོང་བ་ན་སྐུ་ངོ་ཁྱེད་ཅིའི་
ཕྱིར་སྡུག་བསྔལ་འདི་ལྟར་མཛད་པ་ཡིན་ཞེས་དྲིས།
སྲིད་བློན་གྱིས་ཁྱོད་ཕྲིན་ཡིག་འདིར་ལྟོས་དང་ཞེས་བརྗོད།
སྲིད་བློན་གྱི་ལྕམ་ཆུང་གིས་ཕྲིན་ཡིག་དེར་བལྟས་ནས་དེ་ནི་རང་གི་བུ་མོ་ཝང་
ལི་ཏུ་དང་ཨེ་ནེ་སིའི་དབར་གྱི་མཛའ་ཕྲིན་ཡིན་པ་རྟོགས་པས་སེམས་ཁྲལ་གྱིས་ངུ་
ཤོར་ན་ཡང་སྡུག་རུས་བྱས་ཏེ་མིག་ཆུ་ཁོག་ཏུ་སྦས་ནས་སྲིད་བློན་ལ་ད་ནི་ངུས་པས་
ཅི་ཕན། ང་ཅག་ཁྱིམ་ཚང་གི་ཞབས་འདྲེན་པའི་བྱ་བ་སྡུག་པོ་འདི་སྡུག་རང་ཁུར་
བྱས་ནས་མ་བསྡད་ཚེ་ཕྱི་མིས་ཤེས་ན་འཕྱ་བར་ངེས་སོ། །ཞེས་བརྗོད་ནས་སྲིད་བློན་
ལ་སེམས་གསོ་བྱས་ཏེ་ཡིད་ཀྱི་སྡུག་བསྔལ་ཆུང་དུ་བཏང་།
ལྕམ་ཆུང་གི་གཏམ་དེ་ཐོས་པ་དང་སྲིད་བློན་ནི་སེམས་ཀྱི་ཁུར་པོ་བབས་ནས་
སྨྲས་པར། བདག་ནི་ང་ཅག་གི་བུ་མོའི་དོན་དུ་སེམས་ཁྲལ་མི་བཟོད་པ་ཞིག་བྱུང༌།
ཁྱོད་ཀྱིས་ཤེས་སམ། །ཨེ་ནེ་སི་ནི་རྒྱལ་པོའི་གཟིགས་པ་ཆེ་བའི་སྤྱན་བསལ་ཞིག་རེད་
ན། དོན་དེར་བདག་སྐྲག་དགོས་པའི་རྒྱུ་མཚན་གཉིས་ཡོད་དེ། གཅིག་ནི་ང་རང་གི་
ངོས་ནས་མཚོན་ན་ཝང་ལེ་ཏུ་ནི་རང་གི་བུ་མོ་ཡིན་པ་དང་། རྒྱུ་མཚན་ཅིག་ཤོས་ནི་
རྒྱལ་པོའི་ངོས་ནས་མཚོན་ན་ཨེ་ནེ་སི་ནི་ཁོང་གི་སྤྱན་བསལ་བློན་པོ་ཡིན་པས། བྱ་
བ་འདི་རྒྱ་ཆེར་སོང་སྟེ་ཆགས་སྒོ་ཆེན་པོ་བྱུང་ན་ཇི་ལྟར་བྱེད། ད་ནི་ཇི་འགབ་ཁྱོད་
ཀྱིས་ཤོད་དང་ཞེས་བརྗོད།
ལྕམ་ཆུང་ན་རེ། སྐུ་ངོ་ཁྱེད་རེ་ཞིག་བཟོད་སྒོམ་མཛོད། བདག་གིས་དཀོན་
མཆོག་ལ་གསོལ་བ་སྨོན་ལམ་འདེབས། ཞེས་བརྗོད་ནས་ལྕམ་ཆུང་གིས་སོར་བཅུའི་
འདབ་མ་སྙིང་ཁར་བཀོད་དེ་སྨོན་ལམ་བཏབ་རྗེས་སྲིད་བློན་ལ་འདི་ལྟར་སྨྲས། ཁུ་
ནུ་ཚེ་རྒྱ་མཚོའི་ཐོག་སེ་ཁཱ་ལེ་ཞེས་པའི་གླིང་ཕྲན་ཤིན་ཏུ་བགྲོད་དཀའ་བ་ཞིག་ཡོད་
པ་དེར་རེ་ཞིག་བུ་མོ་ཕྱོགས་གཡོལ་དུ་བསྐྱལ་ན་ལེགས།
སྲིད་བློན་ནི་རང་གི་ལྕམ་ཆུང་གི་བློ་ལ་མོས་ནས་གླིང་ཕྲན་དེའི་ཐོག་བཙན་ཆ་
དོད་པའི་མཁར་ཁྱིམ་ཞིག་གསར་བསྐྲུན་གྱིས་འབྲུ་རིགས་དང་འཁོར་གཡོག་སོགས་ཟླ་
མ་ཐུང་བ་གྲ་སྒྲིག་གིས་བུ་མོ་གླིང་ཕྲན་ཐོག་ཕྱོགས་གཡོལ་དུ་སྐྱེལ་རྒྱུའི་བློ་ཐག་བཅད་
རྗེས་སྲིད་བློན་གྱིས་རྡོ་བཟོ་བ་དང་། ཤིང་བཟོ་བ། ལས་མི་སོགས་སེ་ཁཱ་ལེ་གླིང་ཕྲན་
ཐོག་བསྐྱལ་ནས་ཨར་པོ་འགོ་བཙུགས་ཏེ་ཤིན་ཏུ་བཙན་ཞིང་བཀོད་པ་མཛེས་པའི་
མཁར་ཁྱིམ་ཡིད་དུ་འོང་བ་ཞིག་བསྐྲུན། དེ་ནས་སྲིད་བློན་གྱིས་མཁོ་ཆས་དང་ལམ་
དངུལ་སོགས་གྲ་སྒྲིག་གིས་མཚན་མོ་དེ་རང་ལ་བུ་མོ་རྫོང་བདའ་བྱས། ཝང་ལི་ཏུ་
ནི་ཟང་ཟིང་གི་ཁོ་ཆས་དེ་དག་མཐོང་བས་སེམས་སྡུག་གི་མཆི་མ་ལྷུང་ལྷུང་དུ་ཤོར།
མོ་ནི་རང་གི་སེམས་ཀྱི་བརྟེན་ས་ཨེ་ནེ་སི་དང་ཕྲད་པའི་གོ་སྐབས་མ་བྱུང་ཀྱང་རང་
གི་གནས་ཚུལ་དེ་ཅི་ནས་ཀྱང་ཁོར་ཤོད་དགོས་པར་སྙམ་ནས་ཁྱིམ་གྱི་རྒྱལ་སྒོའི་ཐོག་
ཡི་གེ་འདི་ལྟར་བྲིས།
ཕྱི་ཉིན་ཞོགས་པ་བདག་གི་བརྩེ་བའི་གྲོགས། །
འདིར་བྱོན་ཁོ་མོར་འཚམས་སྨོན་བྱེད་པའི་ཚེ། །
ཁང་ཁྱིམ་ཁྱོད་ཀྱིས་ཞིམ་པའི་དྲི་བསུང་དང༌། །
བླ་མེད་གུས་པའི་བརྩེ་སེམས་དེ་ལ་བསྐུར། །
བདག་ནི་གཞན་དབང་བཙན་པོས་འགྲོ་དགོས་ཤར། །
དོ་ནུབ་ཞག་ཚུགས་གང་སྡོད་ངས་མི་ཤེས། །
ད་ནས་བཟུང་སྟེ་གནམ་སའི་མཐར་ལྷུངས་ནས། །
ས་ཕྱོགས་གང་དུ་གྱར་བ་རྟོགས་པར་དཀའ། །
མཚན་མོ་ནགས་སུ་ཉལ་བའི་བྱེའུ་ཆུང་དག །
བདག་ལ་བརྩེ་བའི་མཆི་མ་གཏོང་བར་ཞུ། །
དུས་ཀྱི་སྨྲ་ལྕེས་མཛའ་གཅུགས་གསོན་བྲལ་འདི། །
ཨེ་མ་སྐྱོ་ཞེས་མི་བཟོད་གཅོང་སྐད་འདོན། །
ཕྲད་པའི་དུས་སུ་དགའ་བའི་སྐབས་མ་རྙེད། །
དུས་ཀྱི་འཁོར་ལོས་བག་མེད་གཙེས་པའི་དུས།
ཁྲོ་བ་མནན་ཞིང་གཞུམ་པའི་ཚུལ་དུ་བསྡད། །
དེ་རིང་དུས་ཀྱི་མཐའ་མར་གཏུགས་འདི་སྐྱོ། །
འདས་པའི་བྱ་བར་ཕྱི་མིག་ལྟ་མི་ཕོད། །
བདག་གིས་ཁྱོད་རང་བརྗེད་པ་ག་ལ་སྲིད། །
སྲིད་བློན་གྱིས་སྐྱེལ་མི་རྣམས་ལ་སྲས་མོ་དང་འཁོར་གཡོག་རྣམས་གླིང་ཕྲན་
ཐོག་གི་སྒོས་གཞིས་གསར་པར་བསྐྱལ་རྗེས་མྱུར་བར་ཕྱིར་ལོག་གིས་གནས་ཚུལ་སྙན་
སེང་ཞུ་དགོས་པ་དང༌། སྐམ་སའི་ཐོག་ལོག་རྗེས་གྲུ་ཐམས་ཅད་མེད་པ་བཟོས་ནས་
སླད་ཕུགས་སྐྱོན་མི་ཡོང་བའི་མངག་ཆ་བྱས། སྐྱེལ་མི་རྣམས་ཀྱིས་སྲིད་བློན་གྱི་བཀའ་
བཞིན་མཚན་མོ་དེ་རང་ལ་སྲས་མོ་སྟོན་འཁོར་རྣམས་སྐྱེལ་བར་ཐོན། ཁོ་པ་ཚོ་ཉིན་
ཞག་བསྟུད་སྦྲེལ་གྱིས་བསྐྱོད་ནས་ཐང་གཤོངས་དང༌། བྱེ་ཐང་། ཀྱག་ཀྱོག་གི་ལམ་
འཕྲང་སོགས་བརྒྱུད་ནས་མཐར་ཁུ་ནུ་ཚེ་མཚོ་འགྲམ་དུ་འབྱོར་བ་ན། དེ་གར་སྲས་མོ་
སྟོན་འཁོར་རྣམས་གནས་བཅའ་བའི་གུར་ཕུབ་རྗེས་དེ་མར་གྲུ་ཆེན་ཞིག་གྲ་བསྒྲིགས།
དེ་ལྟར་སྟ་གོན་གྱི་བྱ་བ་ལེགས་པར་ཟིན་མཚམས་སྲིད་བློན་གྱི་བཀའ་བཞིན་སྲས་མོ་
སྟོན་འཁོར་རྣམས་གྲུ་ལ་ཞུགས་ཏེ་གཟབ་གཟབ་ནན་ནན་གྱི་སྒོ་ནས་སེ་ཁཱ་ལེ་གླིང་
ཕྲན་དུ་བསྐྱལ་རྗེས་ཁོ་ཚོ་སྒོས་གཞིས་གསར་པ་དེའི་ནང་སྡོད་སྒྲིག་ལེགས་པར་ཟིན་
མཚམས་སྐྱེལ་མི་རྣམས་ཕྱིར་ལོག་གིས་རྒྱ་མཚོར་བགྲོད་པའི་གྲུ་རྣམས་མེད་པ་བཟོས།
ཞོགས་པ་ཨེ་ནེ་སི་གཉིད་ལས་བསད་དེ་ཁ་བཀྲུ་ལག་བཤལ་དང་ཞོགས་པའི་
ཕྱག་འཚལ་བརྒྱབ་རྗེས་རྟ་ལ་བཅིབས་ནས་སྔར་ལམ་ལྟར་སྲིད་བློན་གྱི་གཟིམ་་ཤག་
བརྒྱུད་ཕོ་བྲང་དུ་འགྲོ་བའི་ཚེ་ཁོའི་ཡིད་ནས་ཝང་ལི་ཏུ་ལ་དགའ་ཞིང་གུས་པའི་
འཚམས་སྨོན་བྱེད་པ་ན། སྲིད་བློན་གྱི་གཟིམ་ཤག་སྒོ་འགྲམ་དུ་སླེབས་པའི་ཚེ་རྒྱལ་
སྒོའི་ཐོག་ཏུ་བྲིས་པའི་སྙན་ཚིག་དེ་མཐོང་བ་ན་ཡིད་བློང་བློང་པོར་གྱུར་ནས་རེ་ཞིག་
ས་གཞི་ཐམས་ཅད་ཀྱང་མུན་རུབ་པ་ལྟར་མོག་མོག་པོར་གྱུར་ནས་བསམ་རྒྱུ་དྲན་རྒྱུ་
མེད་པར་ལུས། ཡུད་ཙམ་སོང་ནས་དྲན་ཤེས་སླར་གསོ་བྱུང་བའི་ཚེ་རྟ་ཁ་གཅུས་ཏེ་
རང་ཁྱིམ་དུ་ལོག དུས་དེ་ནས་བཟུང་ཁོ་སེམས་ནད་ཀྱིས་གཙེས་ཏེ་ཉིན་གང་སྡོད་
པའི་གནས་མེད་པར་རང་ཚུགས་མ་ཟིན་པ་ལྟ་བུར་གྱུར། མཚན་མོ་མུན་རུབ་པ་ན་
སྨྲ་བ་བཅད་དེ་དོན་ངོ་མ་གླེང་བར་མི་བྱེད། ཁོ་ནི་ཡིད་མུག་སྟེ་ཁྱིམ་ནས་ཐོན་ཏེ་
གང་དུ་འགྲོ་བའི་དམིགས་པ་མེད་པར་མཚན་གང་གར་སླེབས་སར་བསྐྱོད། ཕྱི་ཉིན་
ནམ་ལངས་བའི་ཚེ་ན་ཡང་མུ་མཐུད་དེ་བསྐྱོད། ཉིན་མོའི་དུས་སུ་ལྷུན་པོའི་ཚོགས་
ཀྱང་སྲེག་པར་བྱེད་པའི་ཉི་མ་མེ་ལྟར་ཚ་བས། ཁོ་ནི་ཁ་སྐོམས་ཤིང་གྲོད་པ་ཡང་
ལྟོགས་ནས་འདུ་བྱེད་སྟོངས་ལ་ཉེ་བའི་སྐབས་སུ་གློ་བུར་དུ་མདུན་ཕྱོགས་སུ་ལྗོན་ཤིང་
གི་ཚལ་ཆེན་པོའི་དབུས་ན་ཡུར་ཆུ་ཤག་ཤག་ཏུ་རྒྱུག་པའི་བསིལ་ལྗོངས་ཉམས་དགའ་
བ་ཞིག་མཐོང་བ་ན། ཁོས་དེ་མར་ལྗོན་ཤིང་འོག་ཏུ་རྒྱུག་ནས་ཆུ་བཏུང་། འོན་ཀྱང་
ཁོ་ནི་བཀྲེས་སྐོམ་ཆེས་པའི་རྐྱེན་གྱིས་གསོ་དཀའ་བ་ཞིག་བྱུང༌། ཁོ་ནི་བཀྲེས་སྐོམ་
ལ་གསུམ་གྱིས་གཙེས་པས། ལུས་ཀྱི་ཟུངས་ཤོར་ཏེ་ངོ་གདོང་ནས་ཐལ་བ་འཕྱུར་
ཞིང་རྐང་པ་གཉིས་ཀྱང་སྐྲངས་ནས་འགྲོ་སྐྱོད་དཀའ་བར་གྱུར་བས་དབང་མེད་དུ་
ངུ་ཤོར།
ཁོ་ནི་ཡུད་ཙམ་ངུས་རྗེས་བྱ་ཐབས་ཟད་དེ་ཨ་འཐས་ཀྱིས་རང་ཉིད་གཅིག་པུ་
ཐང་སྟོང་དུ་བསྐྱོད། ལམ་བར་དུ་གཅན་གཟན་དང་དུག་སྦྲུལ་གཏུམ་པོའི་འཚེ་བ་
དང༌། བགྲོད་པར་དཀའ་བའི་མྱ་ངམ་གྱི་ཐང་ཆེན་སོགས་དཀའ་བ་དང་སྲོག་ཉེན་
གྱི་འཇིགས་པ་དུ་མ་ལས་གྲོལ་ཏེ་བྱེ་ཐང་ཞིག་ཏུ་སླེབས། དེ་གར་མིའི་འགྲོ་བ་སོང་
བའི་རྡོག་རྗེས་ཡོད་པ་རིག་པས། དེ་ནི་ཝང་ལི་ཏུ་སྐྱེལ་མི་སོང་བའི་རྡོག་རྗེས་ཡིན་
པ་རྟོགས་པ་ན། རེ་བ་རྟ་རྔ་ཙམ་ཞིག་བྱུང་བས་བློ་སྟོབས་བསྐྱེད་དེ་རྗེས་དེད་ནས་
སོང༌། དེ་ལྟར་བསྟུད་མར་ཉིན་ཞག་འགའ་སོང་ནས་རྦ་རླབས་དྲག་ཏུ་འཕྱུར་བའི་
མཚོ་འགྲམ་དུ་སླེབས་པ་ན། དེ་གའི་བྱེ་གཤོངས་ཐོག་རྡོག་རྗེས་མངོན་རྒྱུ་མེད་པས།
ཝང་ལི་ཏུ་གྲུ་ལ་བསྡད་ནས་རྒྱ་མཚོའི་ཕ་རོལ་དུ་སོང་བ་རྟོགས་ནས་རེ་བ་རྟ་རྔ་ཙམ་
ཡོད་པ་དེ་ཡང་ཟད་པས། མིག་ཟུང་རྒྱ་མཚོའི་ཕ་མཐར་ཅེར་རེར་ལྟ་བཞིན་ཡིད་
ཆད་ཀྱི་སྐྱོ་གླུ་འདི་ལྟར་བླངས།
རྒྱ་མཚོར་བགྲོད་པའི་ལམ་ནི་ཤིན་ཏུ་རིང་།
དཀའ་སྡུག་འདི་འདྲ་ཁོ་བོས་བཟོད་པར་དཀའ།
་ཅག་རླུང་རླབས་གཤགས་ནས་སོང་གྱུར་ན།།
བདག་ནི་དེ་རྗེས་འཚོལ་བར་ཇི་ལྟར་འགྲོ། །
མཆི་མའི་ཐིགས་ཕྲེང་བར་མེད་ལྷུང་གྱུར་བས།།
ལྟ་བའི་འདྲེན་བྱེད་ཟུང་ཀྱང་བརླན་ནས་བསྒྲིབས། །
བཟོད་པའི་དཔུང་དེ་གཡུལ་དུ་ཕམ་གྱུར་ན།
དེ་མུར་མི་སྡོད་བྲོས་པའི་ལམ་དུ་ཞུགས།།
སྐྱོ་གླུ་བླངས་རྗེས་ཨེ་ནེ་སི་ཡིད་སྐྱོ་བའི་མཆི་མ་ལྷུང་ལྷུང་དུ་འདོན་བཞིན་སེམས་
སྡུག་གིས་མཚོ་ཁར་དྲན་མེད་དུ་བརྒྱལ། དུས་ཡུན་རིང་པོ་སོང་རྗེས་བརྒྱལ་བ་ལས་
གསོས་ཏེ་ཕར་ལྟ་ཚུར་བྱེད་སྐབས་མི་ཡི་གྲིབ་མ་ཙམ་ཡང་མེད་པས། གཅན་གཟན་
གཏུམ་པོའི་འཚེ་བ་ཡོང་བར་འཇིགས་ནས་ཡར་ལངས་ཏེ་རི་སྟེང་དུ་བསྐྱོད། དེ་གར་
ཅི་བྱ་གཏོལ་མེད་དུ་སྡོད་པའི་ཚེ་གློ་བུར་དུ་མི་སྐད་ཀྱི་བྲག་ཆ་ཞིག་ཐོས་པ་ཞིབ་པར་
ཉན་པས་ན། དེ་ནི་ཆོས་པ་བྲག་ཕུག་ཏུ་མཚམས་སུ་སྡོད་མཁན་གྱི་ཁ་འདོན་གྱི་སྒྲ་
ཡིན་པས། ཁོས་སྒོ་ལན་གསུམ་བརྡུངས་ཀྱང་མཚམས་པ་བས་སྒོ་ཕྱེ་བར་མ་བྱུང་བས།
ཁོ་ནི་སེམས་སྡུག་གིས་ངུ་བཞིན་དུ་སླར་ཡང་སྐྱོ་གླུ་འདི་ལྟར་བླངས།
ཆག་སྒོས་ཁོ་བོའི་གཞོན་ནུའི་སེམས་འདི་བསད། །
ནུབ་གཅིག་རང་ལ་མགོ་སྐྱེས་དཀར་པོར་སོང་།
དཀའ་སྡུག་འདི་ལས་ཐར་བའི་ཐབས་ཅི་ཡོད།།
ཁོ་བོའི་འདོད་དོན་གེགས་མེད་འགྲུབ་ལགས་སམ། །
བདག་ནི་ཁོང་གི་ཁྱིམ་སྒོའི་ཡི་གེ་དེ། །
མཐོང་བས་ཡིད་སྐྱོའི་མཆི་མས་ས་གཞི་འཚོས།།
ཡིད་ཀྱི་སྡུག་བསྔལ་སེམས་ཀྱི་ཁང་བུར་སྦས། །
གཉེན་བཤེས་ཉེ་དུ་ཀུན་ལ་ཟུར་མ་གླེང༌། །
སྐྱོ་གླུ་བླངས་ཟིན་པ་དང་བསྔགས་བརྗོད་ཀྱི་སྒྲ་དང་བཅས་ཏེ་བྲག་ཕུག་སྒོ་ཕྱེ་
བྱུང་བས་ཁོས་ནང་དུ་སོང་ནས་མཚམས་པ་དེ་ལ་འཚམས་ཞུ་བྱས་པས་ན། མཚམས་
པ་དེས་ཁྱོད་ཀྱི་མིང་ལ་ཅི་ཟེར་ཞེས་དྲིས།
ཁོས་བདག་གི་མིང་ལ་ཨེ་ནེ་སི་ཨུ་སུ་ཏཱ་ཟེར་ཞེས་བརྗོད།
ཡང་མཚམས་པ་དེས་ཁྱོད་འདིར་ཡོང་དོན་ཅི་ཡིན་ཞེས་དྲིས།
ཨེ་ནེ་སིས་རང་གི་ལོ་རྒྱུས་དང་རང་ལ་བྱུང་བའི་ཆགས་སྒོ་རྣམས་མཚམས་པ་
དེར་ཞིབ་པར་གླེང་བས། མཚམས་པ་དེ་ཡང་ཡིད་སྐྱོ་བའི་མཆི་མ་གཏོང་བཞིན་དུ་
སྨྲས་པར། ཁོ་བོ་ནི་འཇིག་རྟེན་གྱི་འཁྲི་བ་སྤངས་ཏེ་འདིར་མཚམས་སུ་བསྡད་ནས་མི་
ལོ་བཅུ་ཕྲག་གཉིས་ཙམ་སོང་རིང་མི་ཡི་འགྲོ་བའི་གྲིབ་མ་ཙམ་ཡང་མ་མཐོང་། འོན་
ཀྱང་ཁ་ཉིན་གློ་བུར་དུ་ངུད་མོའི་སྒྲ་ཐོས་ནས་དེ་ཕྱོགས་སུ་བལྟ་བའི་ཚེ་མཚོ་ཁར་མི་
མང་པོ་གུར་ཕུབ་ནས་ཡོད་པ་དེ་རྣམས་གྲུ་ཆེན་ཞིག་ཏུ་བསྡད་དེ་མཚོ་ཐོག་ཏུ་བསྐྱོད།
དེ་རྗེས་མཉམ་དུ་འགྲོ་མཁན་སྐྱེ་བོ་ཁག་གཅིག་གྲུ་ཆེན་དེ་རང་ལ་བསྡད་ནས་ལོག་
བྱུང་བ་དེ་དག་གིས་གྲུ་ཆེན་དེ་མེད་པ་བཟོས་ནས་འགྱིང་བག་དང་བཅས་ཏེ་ཐོན་
སོང༌། གྲུ་བསྡད་ནས་སོང་སྟེ་ལོག་མི་ཡོང་བའི་མི་དེ་རྣམས་ནི་ཁྱོད་ཀྱིས་འཚོལ་རྒྱུའི་
མི་དེ་ཡིན་པར་ངེས་སོ། །དེ་ལྟར་ལགས་ན། ཨེ་ནེ་སི་ཁྱོད་ཀྱི་སེམས་ཀྱི་སྡུག་བསྔལ་
ནི་ཤིན་ཏུ་ཆེ། དེ་ནི་ཁྱོད་ཀྱི་ལན་པ་མ་ཡིན་ཞེས་བརྗོད། མཚམས་པ་དེས་གཏམ་
བརྗོད་བཞིན་དུ་ཨེ་ནེ་སིའི་འགྲམ་དུ་ཡོང་ནས་ཁོ་ལ་འཐམས་ཏེ་གཉིས་ཀ་མཉམ་དུ་
ངུ་བཞིན་སེམས་སྡུག་ཇེ་ཆེར་སོང་ནས་དྲག་ཏུ་ངུས་པས་རི་བོ་ཐམས་ཅད་ཀྱང་ངུད་
མོའི་སྒྲ་ཡིས་ཁེངས་ཤིང་། ཁོང་གཉིས་ཀྱང་སེམས་སྡུག་གིས་རེ་ཞིག་དྲན་མེད་དུ་
བརྒྱལ། གང་ཙམ་སོང་བ་ན་གཉིས་ཀ་བརྒྱལ་ལས་གསོས་པའི་ཚེ་ཁོང་གཉིས་བྲག་
རི་སྐམ་པོའི་ཐོག་ཏུ་ཕན་ཚུན་མནའ་ཤག་གི་གྲོགས་པོ་བསྒྲིགས། མཚམས་པ་ན་རེ།
ཁྱོད་སེམས་སྡུག་མ་བྱེད། དོ་ནུབ་མཚན་མོ་ཁོ་བོས་ཨཱ་ལཱ་ཐུགས་རྗེ་ཅན་ལ་ཁྱོད་ཀྱི་
འདོད་དོན་འགྲུབ་པའི་གསོལ་བ་འདེབས།
ཨེ་ནེ་སིས་བཀའ་དྲིན་ཆེ་ཞེས་བརྗོད།
ཝང་ལི་ཏུ་གླིང་ཕྲན་ཐོག་གསར་དུ་བསྐྲུན་པའི་སྒོས་གཞིས་སུ་བསྐྱལ། མོས་དེ་
གའི་ལྗོངས་དང་བཀོད་པ་མཛེས་པའི་མཁར་ཁྱིམ་མཐོང་བའི་ཚེ་དབང་མེད་དུ་ངུ་
ཤོར་ནས་སྨྲས་པར། ཨཱ་ལཱ་ཚད་བཙུགས། ཡུལ་འདི་ནི་ཡིད་ལ་འཐད་པའི་གནས་
བཟང་པོ་ཞིག་ཡིན་མོད། འོན་ཀྱང་རང་གི་དགའ་བའི་གྲོགས་མེད་པ་དེ་ནི་ཁྲུང་ཁྲུང་
དཀར་ལ་མཇུག་རྩེ་ནག་པའི་དཔེ་ཟླར་མཆིས་ཞེས་ཆིག་ལབ་བརྒྱབ། དེ་ནས་མོས་
གླིང་ཕྲན་དེའི་ཐོག་འདབ་ཆགས་རིགས་མང་པོ་ཡོད་པ་རྟོགས་པས། འཁོར་གཡོག་
རྣམས་ལ་སྐད་སྙན་ཞིང་མཛེས་སྡུག་ལྡན་པའི་བྱ་ཆུང་རིགས་འཛིན་དུ་བཅུག་ནས་
དེ་དག་རླུང་ཙིར་བཅུག་སྟེ་གསོས་ཤིང་རྟག་ཏུ་བྱ་རྣམས་ཀྱི་སྙན་པའི་སྐད་སྒྲ་ཉན་
ནས་ཡིད་ཀྱི་གདུང་སེལ་བར་བྱེད། འོན་ཀྱང་ཉིན་ལྟར་ས་རུབ་ནས་མཚན་མོ་ཤིན་
ཏུ་དབེན་པའི་དུས་སུ་མོ་ནི་ཡིད་སྐྱོ་ཞིང་སེམས་ངལ་བས་སྐྱོ་གླུ་འདི་ལྟར་བླངས།
བདག་གི་སེམས་སུ་མེ་ལྕེ་དྲག་པོ་འབར། །
ཁོ་མོའི་གློ་སྙིང་ནང་ཁྲོལ་མེ་ཡིས་བསྲེགས།།
བྲལ་བའི་དུས་སུ་གྱེས་པའི་གཏམ་སྙན་པོ།།
སྨྲ་བར་མི་ནུས་ཚེ་གང་འགྱོད་པ་ཆེ། །
ཁོང་ལས་བདག་གི་སྡུག་བསྔལ་སུ་ཡིས་རྟོགས། །
ལས་ཀྱི་བསྐོས་ཐང་བདག་གིས་བཟོད་པར་བྱེད།
མཚན་མོ་ཁྱོད་ཀྱིས་བདག་གི་བརྩེ་གྲོགས་ལ། །
ངེད་གཉིས་འཛོམས་ན་མཚན་གཉིད་མི་ཡོང་བརྗོད། །
ཨེ་ནེ་སི་རི་སྟེང་དུ་མཚམས་པ་དང་ངོ་ཤེས་ནས་གཉིས་ཀ་ཤིན་ཏུ་མཐུན་པར་
གྱུར། ཉིན་ཞིག་མཚམས་པས་ཨེ་ནེ་སི་ལ་ཁྱོད་རོང་དུ་ཁ་སུར་སྡོང་པོའི་པགས་པ་
འཐུ་བར་སོང་ནས་ཁུར་ཤོག་ཅེས་བརྗོད་པ་ན། ཁོས་རོང་དུ་སོང་ནས་ཁ་སུར་སྡོང་
པོའི་པགས་པ་ཤིན་ཏུ་མང་པོ་བཏུས་ནས་རི་སྟེང་དུ་ཁུར་ཡོང༌། མཚམས་པས་ཁ་
སུར་གྱི་པགས་པ་དེ་དག་གིས་གཟིངས་ཤིག་བཅོས་རྗེས་ཁོ་ལ་ད་ནི་རོང་གི་ཀ་བེད་
རྣམས་སྐམ་ཡོད་པས། ཁྱོད་རོང་དུ་སོང་ནས་ཀ་བེད་བཏུས་ཏེ་གཟིངས་འདིའི་ཐོག་
སྒྲོག་རྗེས་ཁྱོད་གཟིངས་བཏང་སྟེ་བརྩེ་གྲོགས་འཚོལ་བར་སོང་། དེས་ལྟར་བྱས་ན་
ཁྱོད་ཀྱི་འདོད་དོན་འགྲུབ་ཡོང༌། སྐྱེ་བོ་སུ་འདྲ་ཞིག་ཡིན་རུང་ཉེན་ཁར་གཡོལ་བ་
དང་དཀའ་བ་མ་སྤྱད་ན་འདོད་དོན་འགྲུབ་པ་དཀའ།
ཨེ་ནེ་སིས་ཁྱོད་ཀྱི་བཀའ་བཞིན་ཞུ་ཞེས་བརྗོད་ནས་མཚམས་པར་ཞལ་གྱེས་
ཞུས་ཏེ་ཐོན་པའི་གྲབས་ལ་ཞུགས། འགྲོ་ཁར་མཚམས་པས་ཁོ་པའི་འདོད་དོན་འགྲུབ་
པའི་གསོལ་བ་སྨོན་བཏབ་རྗེས་ཁྱོད་ལ་བྱ་བ་ལམ་འགྲོ་ཡོང་བ་ཤོག་ཅེས་བརྗོད། དེ་
ནས་ཁོས་མཚམས་པའི་ངག་བཀོད་ལྟར་རོང་དུ་སོང་ནས་ཀ་བེད་བཏུས་ཏེ་གཟིངས་
ཀྱི་ཐོག་ཏུ་བཏགས་རྗེས་གཟིངས་ཁུར་ནས་མཚོ་འགྲམ་དུ་བསྐྱོད་དེ་རྒྱ་མཚོར་བགྲོད་
པའི་ལམ་དུ་ཞུགས། དེའི་ཚེ་རྒྱ་མཚོའི་རླུང་པོ་ལྡང་ནས་གཟིངས་དེ་བྱ་འཕུར་བ་ལྟར་
རྒྱ་མཚོའི་དབུས་སུ་བདས། དེ་ནས་ཉིན་ཞག་གསུམ་གྱི་རིང་མཚོ་ཐོག་ཏུ་འཕྱོ་ཞིང་།
དེའི་རིང་ངོ་མཚར་ཆེ་བའི་གནས་ལྗོངས་མང་པོ་མཐོང་བ་མ་ཟད། འཇིགས་པ་
ཆེ་བའི་རླུང་འཚུབ་དང་རྦ་རླབས་དྲག་པོ་གྲངས་ལས་འདས་པ་ཕྲད། མཐར་ལས་
དབང་གིས་དེད་ནས་གླིང་ཕྲན་སེ་ཁཱ་ལེ་རུ་སླེབས། སྐབས་དེར་ཁོ་ནི་མགོ་བོ་ན་
ཞིང་མིག་གཉིས་ཀྱང་རབ་རིབ་ཏུ་གྱུར་བ་མ་ཟད། ངལ་བ་དང་བཀྲེས་སྐོམ་གྱིས་
འཆི་ལ་ཁད་དུ་གྱུར། འོན་ཀྱང་ཡུལ་དེ་ནི་རྩྭ་ཆུ་འཛོམས་ཤིང་། རྩི་ཤིང་མེ་ཏོག་
རབ་ཏུ་རྒྱས་པ། གང་སར་འདབ་ཆགས་ཀྱི་གསུང་སྙན་སྒྲོག་པའི་གནས་བཟང་ལ་
སོང་གཤིས། ཁོས་ཤིང་འབྲས་བཏུས་ནས་བཟའ་བ་དང་ཆུ་མིག་བཏུང་པས་བཀྲེས་
སྐོམ་གྱི་གདུང་བ་སེལ་བས་རེ་ཞིག་དེ་གར་ངལ་གསོས་ཏེ་བསྡད། དེ་ནས་རིམ་གྱིས་
ལུས་ཟུངས་གསོས་པའི་ཚེ་ན་ཁོས་ས་ལས་ལངས་ཏེ་མདུན་ཕྱོགས་སུ་འགྲོ་བའི་ཚེ་རྒྱང་
ཕྱོགས་སུ་སྐྱ་མདངས་འཕྲོ་བ་དེར་ཕྱོགས་ནས་སོང་བ་ན། དེ་གར་སྲ་ཞིང་བརྟན་པའི་
མཁར་ཁྱིམ་ཆེན་པོ་ཞིག་ཡོད་པ་དེ་རྒྱལ་སྒོ་བཅད་ནས་སྒྲ་མེད་འཇམ་ཐིང་དུ་གནས།
ཁོ་ནི་འགྲོ་བའི་གནས་མ་རྙེད་པས་རྒྱལ་སྒོ་དེའི་མདུན་དུ་བསྡད། ཉིན་གསུམ་པར་
རྒྱལ་སྒོ་ཕྱེ་ནས་འཁོར་གཡོག་དོན་བྱུང་བ་དེས་སྒོ་འགྲམ་དུ་ཨེ་ནེ་སི་བསྡད་ཡོད་རིག་
པས། འཁོར་གཡོག་དེས་ཁྱོད་གང་ནས་ཡོང་། འདིར་སུ་ཞིག་གིས་ཁྲིད་བྱུང་བ་ཡིན་
ཞེས་དྲིས།
ཨེ་ནེ་སི་ན་རེ། བདག་ནི་ཨེ་སི་པེག་ནས་ཡོང་བ་ཡིན། ཚོང་གི་ལས་སུ་གཞོལ།
ད་ལམ་མཚོ་ཐོག་ཏུ་སྤྲོ་འཆམ་ལ་ཡོང་དུས་བྱུར་ཆགས་རྐྱེན་ངན་ཕྲད་ནས་རྒྱ་མཚོར་
ལྷུང་བ་རླུང་གིས་བདས་ནས་འདིར་སླེབས།
འཁོར་གཡོག་དེས་ཤ་ཚའི་རྣམ་འགྱུར་དང་བཅས་ཁོ་ལ་འཐམས་ནས་སྨྲས་པར།
ཨཱ་ལཱ་ཐུགས་རྗེ་ཅན་གྱིས་ཁྱོད་ཀྱི་ཚེ་སྲིང་བར་བྱེད། ཡུལ་ཨེ་སི་པེག་ནི་བདག་གི་ཕ་
ཡུལ་ཡིན། བདག་གི་ཕ་མ་གཉིས་ཀྱང་ཡུལ་དེར་ཡོད། བདག་བྱིས་པའི་དུས་སུ་ཕ་
ཡུལ་གྱི་ཚོ་པ་ཆེན་པོ་ཞིག་གིས་བདག་ཚོ་འཕམ་པར་བྱས་པས་ང་ཅག་རྣམས་བཟུང་
སྟེ་བྲན་གཡོག་ཏུ་བསྐུལ་ནས་གཞན་ལ་བཙོངས། དུས་ད་ལྟའི་བར་དུ་ཡང་ང་ཅག་
རྣམས་རྟ་ཟོག་སེམས་ཅན་ལྟ་བུའི་བྲན་དུ་བཀོལ་བ་ཡིན་ཞེས་བརྗོད་མཚམས་ཁོ་ལ་
འཚམས་སྨོན་བྱས་པ་མ་ཟད། ཁོ་མཁར་ཁྱིམ་ནང་དུ་ཁྲིད།
ཨེ་ནེ་སི་སྒོ་ར་དེའི་ནང་སླེབས་ནས་ཕར་ལྟ་ཚུར་ལྟ་བྱེད་པའི་ཚེ་དབུས་སུ་ཆུ་
རྫིང་ཆེན་པོ་ཞིག་ཡོད་པ་དེའི་མཐའ་སྐོར་དུ་ལྗོན་ཤིང་གི་ཕྲེང་བས་བསྐོར་ཞིང་།
ལྗོན་ཤིང་དེ་དག་གི་ཐོག་གསེར་དངུལ་ལས་གྲུབ་པའི་རླུང་ཙི་མང་པོ་བཀལ་ཡོད་
པའི་ནང་བྱ་རྣམས་ཀྱིས་སྙན་པའི་མགྲིན་གླུ་ལེན་བཞིན་ཡོད་པ་ན། ཁོས་རླུང་ཙི་དང་
པོ་དེའི་འགྲམ་དུ་སོང་ནས་ལྟ་བའི་ཚེ་དེའི་ནང་བྱེའུ་གསེར་སྒྲོ་མ་ཞིག་བླུགས་ཡོད་པ་
དེས་སྐད་གསང་མཐོན་པོས་སྙན་པའི་མགྲིན་གླུ་ལེན་བཞིན་ཡོད་པ་ན། ཁོའི་ཡིད་ལ་
རྣམ་རྟོག་གི་འཆར་སྒོ་འགོག་ཏུ་མེད་པ་ཞིག་བྱུང་ནས་བཀྲ་ཤིས་བྱེའུ་ཆུང་གསེར་སྒྲོ་
མ་ཁྱོད་ཅེས་བརྗོད་པ་དང་དེ་མར་ས་ལ་འགྱེལ་ནས་དྲན་མེད་དུ་སོང༌། ཡུད་ཙམ་
སོང་སྟེ་བརྒྱལ་བ་ལས་གསོས་མཚམས་བརྩེ་བ་ཟབ་པའི་བྱེའུ་ཆུང་གསེར་སྒྲོ་མ། ཁྱོད་
ཀྱི་མགྲིན་གླུ་འདི་སྙན་པ་ཨང༌། ཁྱོད་ཀྱིས་ཀྱང་བདག་ལ་ལོག་པར་ལྟ་བ་ཡིན་ནམ།
བདག་གི་གནས་ཚུལ་ནི་མགོན་པོ་ཁོང་གིས་མ་གཏོགས་སུས་ཀྱང་མི་ཤེས་ན་ཁྱོད་
ཁོང་ལ་འདྲི་བར་སོང་ཞིག ད་ནས་བཟུང་ཁོ་བོ་ཤ་རུས་ཕྱེ་མར་བརྡལ་ཡང་སྲས་མོ་
བརྗེད་པར་མི་སྲིད་ཅེས་བརྗོད།
ཨེ་ནེ་སིས་མི་ཟད་པའི་བརྩེ་སེམས་ཀྱི་གདུང་བ་བཅངས་ནས་རླུང་ཙི་གཉིས་པ་
དེའི་འགྲམ་དུ་སོང་བའི་ཚེ། དེའི་ནང་ཕུག་རོན་ཞིག་ཡོད་པ་དེས་གྲུང་ཤ་དོད་པོས་
མགྲིན་པ་གཟེངས་ཏེ་སྐད་སྙན་སྒྲོག་བཞིན་ཡོད་པ་དེ་ནི་ཁོ་ལ་ལྷག་པར་དུ་དགའ་
བའི་རྣམ་འགྱུར་སྟོན་པ་ན་ཁོའི་སེམས་ཀྱི་རྨ་ཁར་རེག་པ་ལྟ་བུ་བྱུང་བས། ཁོས་ཁྱོད་
ཀྱི་སྤྲོ་བ་ཆེན་པོའི་བསུ་བ་ལ་བདག་གིས་ཐུགས་རྗེ་ཆེ་ཞུ་ཞེས་བརྗོད་བཞིན་དབང་
མེད་དུ་ཡིད་སྐྱོའི་མཆི་མ་ཤོར། དེ་ནས་ཁོས་གྲུང་ཤ་དོད་པའི་ཕུག་རོན་ཁྱོད་ཀྱིས་
སྤྲོ་བ་ཆེན་པོས་བདག་ལ་བསུ་བ་བྱས་པ་ཤིན་ཏུ་ལེགས། འོན་ཀྱང་ཁྱོད་ཀྱིས་ཁོ་བོའི་
སེམས་ཀྱི་སྡུག་བསྔལ་ག་ལ་རྟོགས། བདག་གི་མིག་ཆུའི་རྒྱུན་འདི་ཤ་འོད་བཞིན་རྟག་
ཏུ་རྒྱུག འོན་ཀྱང་དགའ་སྐྱོ་འདུ་བྲལ་ཞེས་པ་ནི་མི་འདོད་འཁོར་བའི་སྡུག་བསྔལ་
བཞིན་ལྡོག་ཏུ་མེད་པ་ཞིག་རེད་ན། བདག་གིས་སྡུག་རང་ཁུར་གྱིས་ཨཱ་ལཱའི་བཀོད་
པ་བསྒུགས་ནས་རང་གི་བརྩེ་གྲོགས་དང་མཉམ་འཛོམས་ཡོང་རྒྱུར་རེ་སྒུག་བྱེད།
དེའི་དུས་སུ་བདག་གིས་རང་གི་ནོར་ལོངས་སྤྱོད་རྣམས་དབུལ་པོ་རྣམས་ལ་སྦྱིན་པ་
གཏོང་། རླུང་ཙིའི་ནང་གི་བྱ་བྱེའུ་རྣམས་ཀྱང་ཕྱིར་བཏོན་ནས་རང་རང་ཅི་དགར་
འཕུར་ལྡིང་བྱེད་པའི་རང་དབང་བྱིན་རྒྱུ་མ་ཟད། བདག་གིས་ཡིད་ཀྱི་སྐྱོ་བ་དང་སྡུག་
བསྔལ་ཐམས་ཅད་རིང་དུ་དོར་ནས་བདེ་ཞིང་སྐྱིད་པའི་གནས་ལ་རོལ་བར་བྱེད་ཅེས་
ཆིག་ལབ་བརྒྱབ།
དེ་ནས་དབུགས་རིང་གཏོང་བཞིན་གོམ་བགྲོད་དལ་པོའི་ངང་རླུང་ཙི་གསུམ་
པ་དེའི་འགྲམ་དུ་བསྐྱོད་ནས་མཚན་ཁྲ་དང་འཇོལ་མོ་གཉིས་ཀྱི་སྙན་པའི་སྐྱོ་གླུ་ཉན་
རྗེས་ཡིད་ལ་སྐྱོ་བ་འཕེལ་ཞིང་། གར་སོང་ཆ་མེད་དུ་གྱུར་བའི་རང་གི་བརྩེ་གྲོགས་
དྲན་པའི་ཡིད་སྐྱོའི་མཆི་མ་ལྷུང་ལྷུང་དུ་ཤོར་ནས་འགོག་མི་ཐུབ་པར་གྱུར། དེ་ནས་
ཁོས་ཁ་ཕྱིར་ཕྱོགས་ནས་རང་དང་ཡུལ་ཕྱོགས་གཅིག་ནས་ཡིན་པའི་སྐྱེ་བོ་དེར་སྨྲས་
པར། མཁར་ཁྱིམ་འདི་ནི་སུ་ཞིག་གི་ཡིན། འདི་ན་སུ་ཞིག་བཞུགས་ཞེས་དྲིས།
འཁོར་གཡོག་ན་རེ། མཁར་ཁྱིམ་འདི་ནི་སྲིད་བློན་ཨི་པི་རཱ་ཧིམ་གྱི་སྲས་མོ་
ཝང་ལི་ཏུ་ཡི་བཞུགས་གནས་ཡིན། སྲས་མོར་རྐྱེན་ངན་བར་ཆད་རིགས་མི་ཡོང་
བའི་ཆེད་དུ་ཁོང་དང་འཁོར་གཡོག་རྣམས་འདིར་གནས་བཅའ་བ་ཡིན། ང་ཅག་
གིས་སྲིད་བློན་གྱི་བཀའ་བཞིན་ལོ་ལྟར་སྐམ་ས་ནས་འདིར་དགོས་ཆ་སྐྱེལ་མི་ཐེངས་
རེ་ཡོང་བས་དེ་ཉིན་མཁར་སྒོ་ཐེངས་རེ་འབྱེད་པ་ཡིན། གཏམ་དེ་ཐོས་པ་དང་ཨེ་ནེ་
སིའི་ཡིད་ལ་ད་ནི་རང་གི་དམིགས་ཡུལ་འགྲུབ་སོང་། འོན་ཀྱང་སྲས་མོ་འཕྲད་པར་
ད་དུང་དུས་ཡུན་རིང་ཙམ་ཞིག་དགོས་པར་སྙམ།
སྲས་མོ་ཝང་ལི་ཏུ་གླིང་ཕྲན་དེའི་མཁར་ཁྱིམ་ནང་བཅུག་ནས་བཞག མོ་ལ་
འཁོར་གཡོག་མང་ལ་སྡོད་གནས་ཀྱང་ཕོ་བྲང་ལྟ་བུའི་བ་གམ་མཐོ་ཡང་སེམས་ནད་
ཀྱིས་ཟས་བཅུད་ཉལ་གཉིད་བྲལ། མོས་མཁར་ཁྱིམ་ཡོང་རྫོགས་བསྐོར་ནས་དཔྱད་
ཀྱང་བྲོས་པའི་ལམ་མེད་པས་སེམས་སྡུག་གིས་ངུ་ཤོར། དེ་རྗེས་མོས་ལྭ་བ་འགའ་
བཤགས་མཐུད་ཀྱིས་ཐག་པ་བཟོས་རྗེས་ཐོག་སྟེང་དུ་སོང་ནས་སྣེ་གཅིག་ཉ་རྒྱབ་ལ་
བཏགས། སྣེ་གཅིག་མཁར་ཁྱིམ་གྱི་གཤམ་འོག་ཏུ་དཔྱང་སྟེ་རས་ཐག་ལ་འཁྱུད་ནས་
བྲོས། སྐབས་དེར་མོའི་ལུས་ལ་མཆོར་ཉམས་ཆེ་བའི་དར་གོས་ཀྱི་གྱོན་པ་ཀླུབས་
ཤིང་། སྤྱི་བོར་རིན་ཆེན་རྒྱན་ཆ་སྣ་ཚོགས་བཏགས། མོས་གང་ལ་ཡང་འཛེམས་
བག་མེད་པར་གླིང་ཕྲན་ཐོག་བསྐྱོད་བསྐྱོད་པས་མཐར་མཚོ་འགྲམ་དུ་སླེབས་པ་ན།
མཚོ་ཐོག་ཏུ་ཉ་པ་ཞིག་གྲུ་ཆུང་བཏང་ནས་ཉ་འཛིན་བཞིན་ཡོད་པ་དེ་རླུང་པོས་མཚོ་
ཁར་བདས། ཉ་པས་མཚོར་ཁར་བུད་མེད་ཅིག་ལངས་སྟབས་སུ་ཡོད་པ་མཐོང་བས་
ཤིན་ཏུ་འཇིགས་པ་གྱུར་ཏེ་གྲུ་ཆུང་བཏང་ནས་བྲོས། མོས་ལག་གཡུག་རྒྱག་བཞིན་
སྐད་ཤུགས་ཆེན་པོས་ཉ་པ་ཁྱོད་སྐྲག་མི་དགོས། བདག་ནི་འགྲོ་བ་མི་ཡིན། ཁྱོད་
ཀྱིས་བྱམས་དང་སྙིང་རྗེ་དགོངས་ནས་བདག་སྐྱོབ་པར་མཛོད། ཁོ་མོ་ནི་འདོད་པའི་
མཛའ་སེམས་དབང་གིས་ཁྱིམ་དང་བྲལ་ནས་ཡུལ་འདིར་སླེབས་པ་ཡིན་ཞེས་བརྗོད།
ཝང་ལི་ཏུས་ཞུ་བ་དྲག་པོ་འཐེན་པས། ཉ་པ་དེ་ཡང་རང་ཉིད་ཆུང་དུས་ཀྱི་
གནས་ཚུལ་ཡིད་ལ་ཤར་ནས་དབང་མེད་དུ་ཤ་ཚའི་མིག་ཆུ་ཁྲུམ་ཁྲུམ་དུ་ལྷུངས་པ་ན་
དབུགས་རིང་འབྱིན་བཞིན་གྲུ་ཆུང་ཚུར་བཏང་ནས་ཁྱོད་གྲུ་ནང་དུ་ཤོག ཁྱོད་གང་
དུ་འགྲོ་བ་ཁོ་བོས་སྐྱེལ་ཞེས་བརྗོད།
ཝང་ལེ་ཏུ་འཚབ་འཚུབ་ངང་གྲུ་ལ་ཞུགས་རྗེས་ཉ་པས་གྲུ་ཆུང་བཏང་ནས་
བསྐྱོད། ཡུད་ཙམ་སོང་བ་ན་རྒྱ་མཚོའི་ཐོག་གློ་བུར་དུ་རླུང་བུ་འཚུབ་ནས་གྲུ་ཆུང་
དེ་རླུང་རླབས་ཀྱིས་བདས། ཉ་པ་ནི་གྲུ་ཆུང་ཁ་ལོ་བྱེད་པའི་ཐབས་མ་རྙེད་པས་རླུང་
པོས་གང་འཁྱེར་དུ་བཏང་། གྲུ་ཆུང་དེ་རླུང་རླབས་ཀྱིས་བདས་ནས་ཉིན་ཞག་གསུམ་
སོང་མཐར་རྒྱ་མཚོ་དང་ཉེ་བའི་གྲོང་ཁྱེར་ཞིག་ཏུ་སླེབས་ཏེ་དེ་གར་བསྡད།
གྲོང་ཁྱེར་དེ་ནི་རྒྱལ་ལྡན་རྒྱལ་ཁབ་ཅིག་གི་རྒྱལ་ས་ཡིན། ཡུལ་དེའི་རྒྱལ་པོ་ཏན་
པཱ་སི་བྱ་བ་དེ་ནི་སྙན་གྲགས་དང་དབང་ཐང་ཤིན་ཏུ་ཆེ། སྐབས་དེར་རྒྱལ་པོ་དང་
ཁྲི་སྲས་གཉིས་ཕོ་བྲང་གི་སྒེའུ་ཁུང་ནས་མཚོ་ཁའི་ལྗོངས་ལ་རྒྱང་ལྟ་བྱེད་སྐབས་སྟེས་
དབང་གིས་གྲུ་ཆུང་དེ་རིག ཞིབ་པར་ལྟ་བའི་ཚེ་ན་གྲུ་ཆུང་དེའི་ནང་བཅོ་ལྔའི་ཟླ་
ལྟར་མཛེས་པའི་གཞོན་ནུ་མ་ཞིག་ཡོད་པ་དེའི་རྣ་བར་རྡོ་རྗེ་ཕ་ལམ་གྱི་རྣ་རྒྱན་དང་
སྐེ་ལ་མུ་ཏིག་གི་དོ་ཤལ་བཏགས་ཡོད་པས། བལྟས་པ་ཙམ་གྱིས་དེ་ནི་མི་དྲག་དཔོན་
རིགས་ཀྱི་སྲས་མོ་ཡིན་པ་རྟོགས་པས། དེ་མར་རྒྱལ་པོས་ཕོ་བྲང་གི་ལྟག་སྒོ་ཐོན་ཏེ་
སོང་བ་ན་གྲུ་ཆུང་དེ་མཚོ་ཁར་བཀག་ནས་ཉ་པ་རྒད་པོས་གྲུ་ཐག་སྡོམ་བཞིན་ཡོད་
པ་དང་། སྲས་མོ་ནི་གྲུ་ནང་དུ་གཉིད་ལ་ཡུར་ནས་ཡོད་པས། རྒྱལ་པོ་དེས་འགྲམ་
དུ་སོང་ནས་གཞོན་ནུ་མ་དེ་གཉིད་ལས་བསད་རྗེས་ཁྱོད་གང་ནས་ཡོང་། སུ་ཞིག་གི་
བུ་མོ་ཡིན། ཅིའི་ཕྱིར་འདིར་ཡོང་བ་ཡིན་ཞེས་དྲིས།
ཝང་ལི་ཏུས་ངུ་ཅོ་དིར་དིར་དུ་བདག་ནི་ཨི་པི་རཱ་ཧིམ་གྱི་བུ་མོ་ཡིན། བདག་
གི་ཕ་ནི་རྒྱལ་པོ་ཟཱ་མཱ་ཨུའི་སྲིད་བློན་ཡིན། ཁོ་མོ་ནི་དོན་ཧ་ཅང་ཡ་མཚན་ཅན་ཞིག་
གིས་རྐྱེན་པས་འདིར་ཡོང་བ་ཡིན། ཞེས་བརྗོད་ནས་རང་ཐོག་ཏུ་བྱུང་བའི་རྐྱེན་
ངན་བར་ཆད་རྣམས་སྦ་གསང་མེད་པར་རྒྱལ་པོ་དེར་ཇི་མ་ཇི་བཞིན་དུ་བཤད་
རྗེས་སེམས་སྡུག་གིས་ངུ་ཤོར། གཞོན་ནུ་མའི་གཏམ་དེ་ཐོས་པ་དང་རྒྱལ་པོ་ནི་ཤ་
ཚ་དང་སྙིང་རྗེས་མི་བཟོད་པར་ཁྱོད་ཀྱི་འདོད་དོན་འགྲུབ་པ་ཡིན། ད་ནས་བཟུང་
ཁྱོད་སེམས་ཁྲལ་བྱེད་དགོས་དོན་མེད། ཁོ་བོས་ཁྱོད་ལ་རོགས་རམ་བྱེད། ཁྱོད་གང་
དུ་འགྲོ་བའི་གནས་དེར་བདག་གིས་སྐྱེལ་ལ། བདག་གིས་བློན་པོ་མངགས་ནས་
གསེར་དངུལ་དང་། གླ་རྩི། དར་གོས་སོགས་རྒྱལ་པོ་ཟཱ་མཱ་ཨུ་ལ་འབུལ་བར་གཏོང་
རྒྱུ་མ་ཟད། ཕྲིན་ཡིག་བསྐུར་ཏེ་ང་ཅག་རྒྱལ་ཁབ་གཉིས་དབར་འབྲེལ་ལམ་བཟང་
པོ་འཛུགས་རྒྱུ་ཡིན་ལ། ཁྱོད་ཀྱི་གཉེན་སྒྲིག་གི་བྱ་བ་དེ་ཡང་བདག་གིས་སྒྲུབ། དེ་
རིང་ཁོ་བོས་གཞན་ལ་རོགས་རམ་བྱེད་པ་འདི་སླད་རང་གི་བྱ་བ་ཐམས་ཅད་ལམ་
དུ་ལྷོངས་བའི་རེ་བ་ཡིན་ཞེས་བརྗོད། རྒྱལ་པོས་དེ་མར་སྲིད་བློན་བོས་ནས་ཁོ་ལ་
གསེར་དངུལ་གྱི་སྐྱེས་སྤམ་མཐོ་བ་བསྐུར་ཏེ་རྒྱལ་པོ་ཟཱ་མཱ་ཨུ་ལ་འབུལ་བར་བཏང་།
འགྲོ་ཁར་ཁོ་ལ་ཁྱོད་ཀྱིས་རྒྱལ་པོའི་སྐུ་མདུན་དུ་ཨེ་ནེ་སི་ཞེས་པའི་དམག་དཔོན་ཞིག་
ཡོད་པ་དེ་ཁྱོད་ཕྱིར་ལོག་སྐབས་མཉམ་དུ་ཁྲིད་ཡོང་དགོས་ཞེས་དང་། ཡང་ཁོ་ལ་
ཁྱོད་ཀྱིས་རྒྱལ་པོར་བདག་གི་སྲས་མོ་རྒྱལ་པོའི་མདུན་བློན་ཨེ་ནེ་སིའི་ཆུང་མར་སྟེར་
ནས་ང་ཅག་རྒྱལ་ཁབ་གཉིས་དབར་གཉེན་འབྲེལ་གྱི་ལམ་བཟང་པོ་ཆགས་པ་བྱེད་
རྒྱུ་ཡིན་ན་ཨེ་ནེ་སི་ཁྱོད་མཉམ་དུ་གཉེན་གན་འཇོག་པར་གཏོང་དགོས་ཞེས་བརྗོད་
དགོས་པའི་མངག་ཆ་ནན་པོ་བྱས་རྗེས་རང་གི་འདོད་དོན་གསལ་བའི་ཕྲིན་ཡིག་
ཅིག་བྲིས་ནས་སྲིད་བློན་ལ་བསྐུར་ཏེ་ད་ལམ་ཁྱོད་ཀྱིས་ཨེ་ནེ་སི་ཁྲིད་ཐུབ་པ་མ་བྱུང་
ན་ཁྱོད་གནས་དབྱུང་གཏོང་རྒྱུ་ཡིན་ཞེས་མངག་ཆ་ནན་བསྟུད་དུ་མཛད།
སྲིད་བློན་གྱིས་རྒྱལ་པོའི་བཀའ་བཞིན་ཞུའོ། །ཞེས་བརྗོད་ནས་སོང་སྟེ་ནམ་ཉིན་
ཤད་སྐྱོད་ཀྱིས་རྒྱལ་པོ་ཟཱ་མཱ་ཨུའི་སྐུ་མདུན་དུ་འབྱོར་ནས་རང་གི་རྒྱལ་པོས་བསྩལ་
བའི་ཕྲིན་ཡིག་དང་འབུལ་སྐྱེལ་རྣམས་ཕུལ། རྒྱལ་པོས་ཕྲིན་ཡིག་ནང་ཨེ་ནེ་སིའི་སྐོར་
བཀོད་་པ་གཟིགས་པས་མྱ་ངན་གྱི་སྤྱན་ཆབ་ཤོར་ནས་ཕོ་ཉར་ཨེ་ནེ་སི་ཨུ་སུ་ཏཱ་གང་
དུ་ཡོད་དམ། ཁོ་སོང་བ་ནས་ད་བར་གང་དུ་ཡོད་མེད་བདག་ཚོས་ཀྱང་མ་རྟོགས།
ཁྱོད་ཀྱིས་ཁོ་ཁྲིད་ཡོང་ན་བདག་གིས་འབུལ་སྐྱེས་འདིའི་ལྡབ་འགྱུར་ཁྱོད་ལ་བྱིན་ཞེས་
བརྗོད་རྗེས་སྤྱན་ཆབ་བསིལ་བཞིན་དུ་ཁྱོད་ཀྱིས་རྒྱལ་པོར་ཨེ་ནེ་སི་སོང་ནས་བགྲང་
བྱ་གཅིག་ལྷག་ཙམ་འདས། ཁོ་པའི་གནས་ཚུལ་སྦྲང་སྐད་ཙམ་གོ་ཐོས་མེད་པས།
གང་དུ་སོང་བ་བདག་གིས་ཀྱང་མ་རྟོགས་ཞེས་ཞུ་དགོས་གསུངས།
ཀྱེ། རྒྱལ་པོ་ཆེན་པོ་མཁྱེན། བདག་ནི་ང་ཅག་གི་རྒྱལ་པོའི་བཀའ་བཞིན་ཨེ་ནེ་
སི་བསུ་བར་ཡོང་། ཡོང་ཁར་བདག་གི་རྒྱལ་པོས་ཁྱོད་ལ་ཨེ་ནེ་སི་ཁྲིད་རྒྱུ་མེད་ན་
བདག་གིས་ཁྱོད་གནས་དབྱུང་གཏོང་རྒྱུ་ཡིན་པས། ཁྱོད་རྒྱལ་ཁབ་ཏུ་ལོག་ཡོང་མི་
དགོས་ཞེས་བཀའ་ནན་སྤྱི་ཕེབས་ལ་བརྟེན། ཨེ་ནེ་སི་ཁྲིད་རྒྱུ་མེད་ན་བདག་རང་གི་
རྒྱལ་ཁབ་ཏུ་ཇི་ལྟར་ལོག་ཅེས་བརྗོད།
རྒྱལ་པོས་སྲིད་བློན་ཨི་པི་རཱ་ཧིམ་ལ་ཁྱོད་ཀྱིས་འཁོར་གཡོག་ཁྲིད་ནས་ཕོ་ཉ་དང་
མཉམ་དུ་ཡུལ་ཕྱོགས་ཀུན་ཏུ་ཉུལ་ནས་ཨེ་ནེ་སི་འཚོལ་བར་སོང་ཞིག་གསུངས།
སྲིད་བློན་ཨི་པི་རཱ་ཧིམ་གྱིས་རྒྱལ་པོའི་བཀའ་བཞིན་འཁོར་གྱི་ཚོགས་དང་བཅས་
རྒྱལ་པོ་ཏན་པཱ་སིའི་སྲིད་བློན་དང་མཉམ་དུ་རྒྱལ་ཁམས་ཉུལ་ནས་ཨེ་ནེ་སི་འཚོལ་དུ་
སོང༌། ཁོང་རྣམས་གྲོང་དང་གྲོང་ཁྱེར་གར་སླེབས་སར་ཡུལ་དེའི་སྐྱེ་བོ་ཕྲད་ཚད་ལ་
ཨེ་ནེ་སིའི་ཁ་རི་ངོ་མདོག་གླེང་ནས་སྐྱེ་བོ་དེ་འདྲ་བ་ཞིག་མཐོང་ཐོས་བྱུང་མིན་གྱི་
གཏམ་དྲིས་ཀྱང་ཀུན་གྱིས་བདག་ཚོས་མི་ཤེས་ཁོ་ན་བརྗོད། ཁོ་པ་ཚོས་གྲོང་ཁྱེར་
དང་གྲོང་གསེབ་ཡུལ་ལུང་ཀུན་ཏུ་ཉུལ་ནས་བཙལ་འཚོལ་བྱས་མཐར་མཚོ་འགྲམ་དུ་
སླེབས་པ་ན་གྲུ་ལ་བསྡད་ནས་གླིང་ཕྲན་སེ་ཁཱ་ལེར་བསྐྱོད། རྒྱལ་པོ་ཏན་པཱ་སིའི་སྲིད་
བློན་གྱིས་གླིང་ཕྲན་འདིར་སེ་ཁཱ་ལེ་ཟེར་དགོས་དོན་ཅི་ཡིན་ཞེས་དྲིས།
སྲིད་བློན་ཨི་པི་རཱ་ཧིམ་གྱིས་ཤོད་རྒྱུན་དུ་གནའ་བོའི་དུས་སུ་ལྷ་མོ་ཞིག་ཐག་
རིང་རྒྱ་ཡི་ཡུལ་ནས་འདིར་སླེབས་ཏེ་འགྲོ་བ་མི་དང་གཉེན་བསྡེབས་ནས་གླིང་ཕྲན་
འདིའི་ཐོག་ཡུན་རིང་བསྡད་དེ་ཕྲུ་གུ་ཡང་འགའ་ཤས་བྱུང༌། དེའི་དུས་སུ་ཚོང་གྲུ་
ཡུལ་འདི་བརྒྱུད་ནས་འགྲོ་བའི་སྐབས་ཚོང་པ་རྣམས་ཀྱིས་རྟག་ཏུ་ཕྲུ་གུ་ངུ་བའི་སྐད་
ཐོས་པ་དེ་ནི་ཕྲུ་གུ་ཤི་བའི་བུད་མེད་ཀྱི་ངུ་སྐད་འདྲ་བས། མི་རྣམས་ཀྱིས་འདིར་ཕྲུ་
གུ་ཤི་བའི་བུད་མེད་ཡོད་དམ་ཞེས་དྲིས་པ་ན། དུས་དེ་ནས་བཟུང་གླིང་ཕྲན་འདིའི་
མིང་ལ་སེ་ཁཱ་ལེ་ཞེས་འབོད།
སྲིད་བློན་ཨི་པི་རཱ་ཧིམ་གྱི་གཏམ་དེར་ཕོ་ཉ་བའི་ཡིད་ལ་ཡ་མཚན་ཆེན་པོ་བྱུང་
བས། ཁོང་རྣམས་གླིང་ཕྲན་ཐོག་བསྐྱོད་དེ་སྲིད་བློན་ཨི་པི་རཱ་ཧིམ་གྱིས་རང་གི་བུ་མོ་
ཝང་ལི་ཏུའི་སྡོད་གནས་སུ་བཞེངས་པའི་མཁར་ཁྱིམ་དེའི་སྒོ་འགྲམ་དུ་སླེབས་པ་ན་
རྒྱལ་སྒོ་བརྡུངས། འཁོར་གཡོག་ཅིག་གིས་རྒྱལ་སྒོ་ནས་སྲིད་བློན་མཐོང་བས་དེ་མར་
ཁོའི་ལག་ཏུ་འོ་སྦྱར་ནས་ནང་དུ་གདན་དྲངས། སྲིད་བློན་སྒོ་རའི་ནང་དུ་སླེབས་པ་
དང་འཁོར་གཡོག་ཁྲོད་ནས་དབུལ་ཞིང་སྐྱོ་བའི་ཨེ་ནེ་སི་མཐོང་བ་ན། མི་འདི་གང་
ནས་ཡོང་བ་ཡིན་ནམ་ཞེས་དྲིས། འཁོར་གཡོག་ན་རེ། ཁོ་ནི་འཚོང་པ་ཞིག་རེད།
མཚོ་ཐོག་ཏུ་རྐྱེན་ངན་ཕྲད་ནས་དངོས་ཟོག་ཐམས་ཅད་མཚོ་ནང་དུ་ཤོར། ཁོ་པ་སྲོག་
མགོ་ཐོན་ཙམ་བྱུང་བས་ང་ཅག་གིས་བསྐྱབས་ནས་འདིར་ཉར་བ་ཡིན།
སྲིད་བློན་ཨི་པི་རཱ་ཧིམ་གྱིས་ཨེ་ནེ་སིར་ཁ་ཡ་མ་བྱས་པར་རྟབ་རྟབ་པོར་ཁྱིམ་
སྦུག་ཏུ་སོང་བ་ན་རང་གི་བུ་མོ་ཝང་ལི་ཏུ་རིག་རྒྱུ་མེད་པས་གཡོག་མོར་བུ་མོ་གར་
སོང་དྲིས། གཡོག་མོ་ན་རེ། སྲས་མོ་ནི་ང་ཅག་དང་མཉམ་དུ་བཞུགས་ནས་རིང་
པོར་མ་སོང་བར་གར་སོང་མེད་པར་ཕེབས་ནས་ཁབ་ས་ཐིམ་དུ་གྱུར། ཇི་ལྟར་
ཕེབས་མིན་ང་ཅག་གིས་ཀྱང་མ་རྟོགས། གཏམ་དེ་ཐོས་པ་དང་སྲིད་བློན་ནི་མིག་ཆུ་
གཏོང་བཞིན་བདག་གི་སྙིང་དང་འདྲ་བའི་བུ་མོ་གང་དུ་སོང་ལགས་སམ། མཁར་
ཁྱིམ་བཟང་པོ་འདི་ལྟ་བུ་མཐའ་རུ་མེ་ཏོག་མཛེས་ཤིང་། བྱ་དང་བྱེའུས་སྐད་སྙན་
སྒྲོག་པ། ནང་དུ་འཛིན་ཆས་རྒྱས་སྤྲོས་ཆེ་ལ། རེག་ན་འཇམ་པའི་དར་གོས་ཀྱི་མལ་
གདན་མཛེས་པ། ཕྱི་ཡི་ལྕགས་རི་མཐོ་ཞིང་རྒྱལ་སྒོ་བཙན་པ་སོགས་ཡོད་ཀྱང་དེ་ཡི་
བདག་པོ་གང་དུ་སོང་ལགས་ཞེས་ཆིག་ལབ་རྒྱག་བཞིན་ཡིད་སྐྱོ་ནས་ངུ་ཤོར། ཡང་
སྲིད་བློན་གྱིས་དེ་ནི་ལས་ཀྱི་བསྐོས་ཐང་ཡིན་པས་ཟློག་པར་ཅི་ལ་ནུས་ཞེས་ཆིག་ལབ་
རྒྱག་བཞིན་ཡང་སྟེང་དུ་སོང་བའི་ཚེ་ལྭ་བ་བཤགས་མཐུད་ཀྱིས་སྣེ་གཅིག་ཉ་རྒྱབ་ལ་
བཏགས་ཤིང་སྣེ་གཅིག་ལྕགས་རིའི་ཕྱི་ལ་དཔྱང་ནས་ཡོད་པས། ཚུལ་དེ་མཐོང་བ་ན་
བུ་མོ་ནི་རས་ཐག་ལ་འཁྱུད་ནས་བྲོས་སོང་བ་རྟོགས་པས་ཁོ་ནི་སྨྱོ་བ་ལྟར་རྒྱུག་ནས་
སོང༌། ཞིབ་པར་ལྟ་བའི་ཚེ་མདུན་དུ་བྱ་རོག་གཅིག་དང་བྱ་འུག་པ་གཅིག་ཡོད་པ་དེ་
ལྟས་ངན་པར་མཐོང་སྟེ་དབང་མེད་དུ་ངུ་ཤོར་ནས་གླུ་འདི་ལྟར་བླངས།
ཡིད་ཀྱི་སྡུག་བསྔལ་ཞི་བའི་རེ་བ་ཡིས། །
གཅེས་པའི་བུ་མོ་སྡོད་པའི་གནས་དེར་སོང་། །
བུ་མོ་མ་ཕྲད་ལྟས་ངན་སྲིན་བྱ་ཕྲད། །
ཡིད་ལ་གནག་པའི་གཏམ་ཡང་དེ་ནས་ཐོས། །
ཡ་ང་སྙིང་རྗེ་མེད་པའི་རྒད་པོ་ཁྱོད།།
ཚེ་མཇུག་སྡུག་བསྔལ་དང་འགྲོགས་སོང་ཞེས་ཟེར།།
སྐྱོ་བླུ་བླངས་ཟིན་པ་ན་སྲིད་བློན་ཡིད་བློང་བློང་པོར་ཐོག་སྟེང་ནས་བབས།
འཁོར་གཡོག་རྣམས་ལ་སྲས་མོ་འཚོལ་བར་འགྲོ་དགོས་པའི་བཀའ་བཏང་། འཁོར་
གཡོག་རྣམས་ཀྱིས་སྲིད་བློན་གྱི་བཀའ་བཞིན་གླིང་ཕྲན་ཧྲིལ་པོར་ཉུལ་ནས་བཙལ་
ཀྱང་མ་རྙེད།
ཨེ་ནེ་སིས་ཝང་ལི་ཏུ་གར་སོང་མེད་པའི་གནས་ཚུལ་ཐོས་འཕྲལ་སེམས་སྡུག་
གིས་འབྱུང་བཞི་འཁྲུགས་ནས་མལ་དུ་ལུས་ཏེ་དབུགས་ཀྱི་རྒྱུ་བ་ཆད་ལ་ཁད་དུ་
གྱུར། མི་རྣམས་ཀྱིས་ཁོ་ནི་སྨྱོ་འབོག་འདོན་གྱིས་བརླམས་པར་སྙམ་ནས་ཤ་ཚ་དང་
སྙིང་རྗེ་བཟོད་བླག་མེད་པ་སྐྱེས། སྐབས་དེར་སྲིད་བློན་ཨི་པི་རཱ་ཧིམ་ནི་རང་གི་བུ་
མོ་བརླགས་པའི་མྱ་ངན་གྱིས་མགོ་བོ་སྨད་ཅིང་ཕྲག་པ་གློད་ནས་ཅི་བྱ་གཏོལ་མེད་
ཀྱི་གནས་སུ་ལྷུང་། རྒྱལ་པོ་ཏན་པཱ་སིའི་སྲིད་བློན་གྱི་ཡིད་ལ་ད་ནི་ལ་ཀླུང་མང་པོ་
བརྒྱབ་ནས་བཙལ་ཡང་ཨེ་ནེ་སི་ཨུ་སུ་ཏཱ་རྙེད་དུ་མ་བྱུང་བས་ཡིད་ཐང་ཆད། ཁོའི་
བློ་ངོར་ང་ཅག་གི་འདོད་དོན་མ་འགྲུབ་ཀྱང་མུ་མཐུད་དཀའ་བ་སྤྱད་ན་མི་རྒྱུ་གཉིས་
ཟན་གྱི་རྒྱུ་ལས་མ་འདས་གཤིས། ད་ནི་རྒྱལ་ཁབ་ཏུ་ལོག་ན་ལེགས་སོ་སྙམ་ནས་སྲིད་
བློན་ཨི་པི་རཱ་ཧིམ་དང་ཞལ་གྱེས་ཞུས་ནས་སྨྲས་པར། ཁོ་བོས་དགེ་ཚོགས་གསོག་
ཕྱིར་ཆགས་རྟེན་བྲལ་བའི་ན་གཞོན་ཉམས་ང་བ་འདི་སྨན་བཅོས་བྱེད་པར་ཁྲིད་འགྲོ།
ཁོའི་ལུང་པ་ཨེ་སི་པེག་ནི་བདག་གི་རྒྱལ་ཁབ་དང་མི་རིང་བའི་ས་ན་ཡོད་པས། སྨན་
བཅོས་བྱས་ནས་དྲག་སྐྱེད་བྱུང་མཚམས་བདག་གིས་ཁོ་རང་ཡུལ་དུ་སྐྱེལ། ཁོ་བོས་
ལས་བཟང་པོ་འདི་བསྒྲུབས་ན་ཨཱ་ལཱས་མགོན་སྐྱབས་མཛད་དེ་ང་ཅག་གི་རྒྱལ་པོ་
དགོངས་པ་དྭངས་བའི་རེ་བ་ཡིན་ཞེས་བརྗོད།
སྲིད་བློན་ཨི་པི་རཱ་ཧིམ་གྱིས་ཁྱོད་ཀྱི་ཐུགས་འདོད་བཞིན་མཛོད་ཅིག་བརྗོད་
ནས་ཡིད་ཀྱི་དང་བ་སྟོན། དེ་ནས་རྒྱལ་པོ་ཏན་པཱ་སིའི་སྲིད་བློན་གྱིས་དྲན་མེད་དུ་
གྱར་བའི་ཨེ་ནེ་སི་མཉམ་ཁྲིད་ཀྱིས་སྲིད་བློན་ཨི་པི་རཱ་ཧིམ་དང་གྱེས་ནས་རང་གི་རྒྱལ་
ཁབ་ཏུ་ལོག
ཁོ་པ་ཚོ་གླིང་ཕྲན་སེ་ཁཱ་ལེ་ནས་ཐོན་ཏེ་ཉིན་ཞག་གསུམ་སོང་བ་ན་ཨེ་ནེ་སི་
རིམ་གྱིས་དྲན་པ་གསོས་ཤིང་།། མིག་གཉིས་གདངས་ནས་བདག་གང་དུ་སླེབས་སམ་
ཞེས་དྲིས་པ་ན། འཁོར་གཡོག་གཅིག་གིས་ཁྱོད་ད་ཆ་རྒྱལ་པོ་ཏན་པཱ་སིའི་སྲིད་བློན་
མཉམ་དུ་ཡོད་པ་ཡིན་ནོ། །ཞེས་བརྗོད་རྗེས་དེ་མར་སྲིད་བློན་གྱི་སར་ཨེ་ནེ་སི་དྲན་
པ་གསོས་པའི་གནས་ཚུལ་ཞུ་བར་སོང་བ་ན། སྲིད་བློན་གྱིས་ཁོ་ལ་ཟས་དང་སེ་ཆུ་
སྟེར་དགོས་ལུགས་བརྗོད་པ་དང་ཆབས་ཅིག་ཏུ་ཁོ་ལ་ལྟ་སྐྱོང་དང་སེམས་གསོ་གང་
ལེགས་བྱེད་དགོས་པའི་མངག་ཆ་བྱས་པ་མ་ཟད། ཉིན་མཚན་བསྟུད་སྐྱོད་ཀྱིས་གང་
མགྱོགས་རྒྱལ་སར་སླེབས་པ་བྱེད་དགོས་པའི་བཀོད་པ་བཏང་། གནས་ཚུལ་ཕོ་བྲང་
དུ་འབྱོར་བ་ན། རྒྱལ་པོས་ཕོ་ཉ་མངགས་ཏེ་སྲིད་བློན་ལ་ཕྲིན་ཡིག་བསྐུར་བའི་ནང་
གལ་ཏེ་ཁྱོད་ལ་ཨེ་ནེ་སི་ཨུ་སུ་ཏཱ་བཙལ་རྙེད་ཐུབ་མེད་ན་ཁྱོད་བདག་གི་སར་ཡོང་མི་
དགོས་ཞེས་འཁོད་ཡོད་པས། སྲིད་བློན་གྱིས་ཕྲིན་ཡིག་བཀླགས་མ་ཐག་སྤྱི་བོ་དུམ་
བུར་གས་པ་ལྟ་བུར་གྱུར་ནས་འགྲོ་འདུག་གཉིས་དཀའི་གནས་སུ་གྱར། དེའི་དུས་སུ་
སྲིད་བློན་གྱིས་སྲས་མོ་ཝང་ལི་ཏུ་ཕོ་བྲང་དུ་ཡོད་པ་མི་རྟོགས་པའི་ཁར། རྒྱལ་པོས་
ཁོ་པ་ཨེ་ནེ་སི་འཚོལ་དུ་གཏོང་དགོས་དོན་ཡང་མི་རྟོགས་པ་དང་རྒྱལ་པོས་གཉེན་
འབྲེལ་འདི་འཛུགས་པའི་དགོས་པ་གང་ཡིན་ཡང་མི་རྟོགས་ལ། རང་གིས་ཁྲིད་པའི་
ན་གཞོན་དེ་ཨེ་ནེ་སི་ཡིན་པ་ནི་ག་ལ་རྟོགས། ཕྱོགས་མཚུངས་ཨེ་ནེ་སིས་ཀྱང་རང་
ཉིད་གང་དུ་ཁྲིད་འགྲོ་བ་ཡང་ཅི་ལ་རྟོགས་ལ། སྲིད་བློན་ནི་རྒྱལ་པོ་ཏན་པཱ་སིས་
རང་ཉིད་འཚོལ་དུ་བཏང་བའི་རྒྱལ་པོའི་བློན་པོ་ཡིན་པ་དེ་བས་ཀྱང་མ་རྟོགས། དེ་
ལྟར་ཅི་བྱ་གཏོལ་མེད་དུ་གནས་པའི་སྐབས་སུ་ཨེ་ནེ་སི་དྲན་པ་གསོས་ཏེ་བློ་རིག་ཀྱང་
གསལ་པོ་ཡོད་པས་སྲིད་བློན་གྱིས་ཁོ་དང་གླེང་མོལ་བྱེད་འགོ་བཙུགས་ནས་སྨྲས་པར།
ད་ལམ་ཁོ་བོ་རྒྱལ་པོའི་བཀའ་བཞིན་ཕྱོགས་སྐྱོད་ལ་སོང་ཡང་ལས་འགན་མ་འགྲུབ་
པས། རྒྱལ་པོའི་བཀའ་ཤོག་ཕེབས་དོན་ལ་གལ་ཏེ་ལས་འགན་འགྲུབ་མེད་ཚེ་བདག་
གྲོང་ཁྱེར་ལ་འཛུལ་མི་ཆོག་ལ་རྒྱལ་པོའི་མཇལ་ཕྱག་ཏུ་ཡང་ཡོང་མི་ཆོག་གསུངས་འདུག་
ཅེས་བརྗོད།
ཨེ་ནེ་སི་ན་རེ། རྒྱལ་པོས་ཁྱོད་ལ་ལས་འགན་ཅི་ཞིག་བསྐུར་རམ།
སྲིད་བློན་གྱིས་གནས་ཚུལ་རྣམས་འགོ་ནས་མཇུག་བར་ཞིབ་པར་ཚར་གཅིག་
གླེང་བས། ཨེ་ནེ་སིས་དེ་ལྟར་ལགས་ན་སྲིད་བློན་ཁྱེད་ཐུགས་གཡེང་མ་མཛོད། ཁྱེད་
ཀྱིས་ཁོ་བོ་རྒྱལ་པོ་མཇལ་བར་ཁྲིད། བདག་གིས་ཨེ་ནེ་སིའི་ཨུ་སུ་ཏཱ་རྙེད་ཐུབ་པའི་
ཁས་ལེན་བྱེད་ཅེས་བརྗོད།
སྲིད་བློན་གྱི་ཡིད་ལ་སྤྲོ་བ་འཕེལ་ནས་ཁྱོད་ཀྱིས་བཤད་པ་བདེན་ནམ་ཞེས་དྲིས་
པ་ན། ཨེ་ནེ་སིས་བདག་གིས་རྫུན་མི་ཤོད་ཅེས་བརྗོད།
སྲིད་བློན་གྱིས་རྟ་ལ་བཅིབས་ནས་ཨེ་ནེ་སི་ཁྲིད་དེ་ཕོ་བྲང་དུ་བསྐྱོད་ནས་རྒྱལ་
པོ་མཇལ། རྒྱལ་པོས་སྲིད་བློན་ལ་ཨེ་ནེ་སི་ཨུ་སུ་ཏཱ་གང་དུ་ཡོད་དམ་ཞེས་དྲིས། ཨེ་
ནེ་སི་ན་རེ། ཀྱེ། རྒྱལ་པོ་ཆེན་པོ་མཁྱེན། ཨེ་ནེ་སི་གང་དུ་སྡོད་པ་བདག་གིས་ཤེས།
རྒྱལ་པོས་ཨེ་ནེ་སིའི་མདུན་དུ་ཕེབས་ནས་ཁོ་གང་དུ་སྡོད་པ་ཡིན་ཞེས་དྲིས།
ཨེ་ནེ་སི་ན་རེ། ཁོ་ནི་ཤིན་ཏུ་ཉེ་བའི་སར་ཡོད་པས་རྒྱལ་པོས་བཙལ་འཚོལ་
མཛད་དོན་ཅི་ཡིན་བདག་ལ་གསུངས་ན་བདག་གིས་འཕྲལ་དུ་ཁོ་འབོད་པར་འགྲོ།
རྒྱལ་པོས་ལེགས་སོ་ལེགས་སོ། །འོན་ཏེ་གནས་ཚུལ་འདི་གསང་བ་ཡིན་པས་
གཞན་གྱིས་མི་ཤེས་པ་བྱེད་དགོས། ཞེས་གསུངས་ནས་འཁོར་གྱི་ཚོགས་ཕྱི་ལ་ཕུད་
རྗེས་ཨེ་ནེ་སི་བཙུན་མོའི་ཕོ་བྲང་དུ་ཁྲིད་ནས་གཏམ་རྒྱུད་རྣམས་ཁོ་ལ་ཞིབ་པར་གླེང་།
གཏམ་རྒྱུད་ཉན་རྗེས་ཨེ་ནེ་སིས་རྒྱལ་པོར་བདག་ལ་གོས་བཟང་པོ་ཞིབ་ཀླུབས་པར་
མཛོད། ཁོ་བོས་འཕྲལ་དུ་ཨེ་ནེ་སི་བོས་ནས་ཡོང་ཞེས་བརྗོད་པ་ན། རྒྱལ་པོས་
མཆོར་གོས་ཆ་ཚང་གཅིག་ཁོ་ལ་བསྩལ་བས། ཨེ་ནེ་སིས་གོས་དེ་དག་ལུས་ལ་གྱོན་
ནས་བདག་ནི་ཨེ་ནེ་སི་ཨུ་སུ་ཏཱ་ཡིན་ཞེས་བརྗོད་ནས་ཚིག་འདི་ལྟར་བཟླས།
བརྩེ་གྲོགས་བུ་མོའི་གནས་ཚུལ་གླེང་གྱུར་བས།
ཡིད་ལ་མཛད་མེད་བདེ་བའི་སྐལ་བ་བྱིན། །
ཁོངས་ཀྱི་སྡུག་བསྔལ་ཐམས་ཅད་ཞི་བར་གྱུར། །
ཆུ་འབུར་མིག་ནས་ལྷུང་བའི་མཆི་མ་འདིས། །
ཁོ་བོའི་ཡིད་ཀྱི་མྱ་ངན་དག་པར་བྱས། །
བརྩེ་གྲོགས་བྲལ་བའི་ཡིད་ཀྱི་སྡུག་བསྔལ་འདིས། །
ལུས་འདི་ཤ་མེད་རུས་པའི་སྒྲོམ་དུ་གྱུར། །
འདྲིས་པའི་མིས་ཀྱང་ངོ་ནི་ཤེས་མི་གྱུར། །
མིག་ཟུང་མཆི་མས་བཤལ་ཏེ་ཟད་གྱུར་ཀྱང་། །
ཡིད་སྐྱོའི་མིག་ཆུ་འདི་ནི་འགོག་མི་ཐུབ། །
བྱ་བའི་ཐབས་བྲལ་རང་ཡུལ་བཞག་ནས་བསྐྱོད། །
རེ་བའི་བློ་ཟད་ཡིད་ནི་ལྷག་པར་སྐྱོ། །
དཀའ་བ་བརྒྱ་ཕྲག་སྤྱད་པའི་མཐའ་མ་ལ། །
མགོ་སྐྱེས་དཀར་པོར་གྱུར་ལ་ཟུངས་ཀྱང་ཟད། །
སྡུག་བསྔལ་འདི་ལས་བྲལ་བའི་ཐབས་མ་རྙེད།།
ཁོ་ནི་ང་ཅག་ཕྲལ་བའི་ཐབས་ལ་འབུངས། །
ཇི་ལྟར་བློ་ངན་ཐབས་ལ་མཁས་གྱུར་ཡང་། །
དེ་ནི་ངེད་གཉིས་འཛོམས་པའི་ལམ་དུ་གྱུར། །
བྲལ་བའི་རྗེས་སུ་སླར་འཛོམས་ངོ་མཚར་ཆེ།།
སྔ་བཅད་དགོང་འགྱུར་ཡིད་ཀྱི་གདུང་བ་སེལ། །
རྒྱལ་པོ་ནི་ཚིག་འདི་ཐོས་པ་དང་སྤྲོ་བ་རབ་ཏུ་འཕེལ་ནས་ཨཱ་ལཱ་ཚད་བཙུགས།
ཁྱོད་གཉིས་ནི་བརྩེ་བ་ཟབ་པའི་མཛའ་གཅུགས་ཟུང་གཅིག་ཏུ་འདུག་ལ། ཁྱོད་
གཉིས་ལ་ཕྲད་པའི་བར་ཆད་དག་ཀྱང་ཤིན་ཏུ་ངོ་མཚར་ཆེ་བ་ཞིག་འདུག་ཅེས་
གསུངས་ནས་སྲས་མོ་ཝང་ལི་ཏུ་ལ་རྐྱེན་ངན་གྲོགས་སུ་གྱུར་ཚུལ་སྦ་གསང་མེད་
པར་ཆ་ཚང་བ་ཞིག་གསུངས་པ་ན། ཨེ་ནེ་སིས་ཀྱེ། རྒྱལ་པོ་མི་དབང་ཆེན་པོ་མཁྱེན།
ཝང་ལི་ཏུ་ད་ལྟ་གང་དུ་བཞུགས་ལགས་སམ་ཞེས་དྲིས།
རྒྱལ་པོ་ན་རེ། གཞོན་ནུ་མ་དེ་བདག་གི་ཕོ་བྲང་དུ་ཡོད་ཅེས་གསུངས་མཚམས་
ཁྲིམས་དཔོན་དང་གཉེན་དཔང་བོས་ནས་ཁོང་གཉིས་པོའི་དབར་གཉེན་ཡིག་བཞག
རྒྱལ་པོས་ཁོ་ཚོར་གུས་པ་ཆེན་པོ་མཛད་ནས་སྐུ་མགྲོན་གྱི་མཆོག་ཏུ་བཀུར་ཏེ་སྣེ་
ལེན་མགྲོན་སྐྱོང་གཟབ་ཅིང་རྒྱས་པ་མཛད་ཐོག ཨེ་ནེ་སི་དང་ཝང་ལི་ཏུ་གཉིས་བྱ་
རྡོ་ལམ་ཕྲད་བྱུང་ནས་ད་ཆ་གཉེན་སྒྲིག་བྱེད་རྒྱུའི་གནས་ཚུལ་རྒྱལ་པོ་ཟཱ་མཱ་ཨུ་ལ་ཞུ་
བའི་ཕོ་ཉ་མངགས། གཏམ་དེ་ཐོས་པ་དང་རྒྱལ་པོ་ཟཱ་མཱ་ཨུ་ཤིན་ཏུ་དགྱེས་ནས་དེ་
མར་ཕྲིན་ཡིག་བསྐུར་ཏེ་ཁོང་གཉིས་པོ་རང་གི་རྒྱལ་ཁབ་ཏུ་ལོག་ནས་གཉེན་སྒྲིག་
རྟེན་འབྲེལ་བྱེད་དགོས་པའི་བཀའ་བསྩལ་བ་མ་ཟད། ཕོ་ཉ་དང་རྟ་རྔ་མོང་སོགས་
བསུ་བའི་ཚོགས་རྒྱ་ཆེན་གྲ་སྒྲིག་མཛད། རྒྱལ་པོ་ཟཱ་མཱ་ཨུའི་ཕྲིན་ཡིག་བཀླགས་རྗེས་
རྒྱལ་པོ་ཏན་པཱ་སིས་ཨེ་ནེ་སི་དང་ཝང་ལི་ཏུ་ལ་དངུལ་དངོས་དང་བཟང་གོས་ཀྱི་
སྐལ་རྫོང་དུ་མ་དང་བཅས་སྐྱེལ་མའི་ཚོགས་རྒྱ་ཆེ་བ་བཏང༌། ཁོང་རྣམས་རྒྱལ་སར་
སླེབས་པ་ན་ལྟད་མོའི་མི་ཚོགས་གྲོག་མའི་སྤྱིལ་བུ་བརྡོལ་བ་ལྟར་ལང་ལོང་དུ་ཕྱུར་
བས་གྲགས་པ་ས་སྟེང་དུ་ཁྱབ།། རྒྱལ་པོས་ཕོ་བྲང་ནང་སྟོན་མོ་ཕུན་སུམ་ཚོགས་པ་
བཤམས་ནས་ཕྱོགས་བཞིའི་གཉེན་དཀར་མ་ལུས་པ་མགྲོན་འབོད་ཐོག་ཡུལ་གྱི་སྒྱུ་
རྩལ་པ་གྲགས་ཅན་ཆེད་འབོད་ཀྱིས་དགའ་བའི་བྲོ་འཁྲབ། སྐྱིད་པའི་གླུ་བླངས་ནས་
ཉིན་ཞག་ཕྲག་བདུན་གྱི་རིང་དགའ་སྟོན་གྱི་རྩེད་འཇོས་དུས་བདའ་བར་བྱས། དགའ་
སྟོན་ཉིན་བདུན་གྱི་རིང་རྒྱལ་པོས་ཉིན་ལྟར་འབངས་མི་སེར་རྣམས་ལ་གོས་ཀྱི་སྦྱིན་
པ་དང་། བཟའ་བཏུང་གི་སྣེ་ལེན་རྒྱས་པར་མཛད་ནས་ཁོང་རྣམས་དང་མཉམ་དུ་
བཀྲ་ཤིས་དགའ་སྟོན་ལ་རོལ། རྟེན་འབྲེལ་གྱི་ཆོ་གའི་ཁྲོད་ཨེ་ནེ་སི་དང་ཝང་ལི་ཏུ་
མཛའ་གཅུགས་ཟུང་དེ་དགའ་སྤྲོའི་མཆི་མ་གཏོང་བཞིན་ཝང་ལི་ཏུས་སྙན་པོའི་ཚིག་
གི་བརྗོད་པ་འདི་ལྟར་བཟླས།
བདེ་སྐྱིད་རྫོགས་ལྡན་གསར་པའི་སྐལ་བཟང་འཆར། །
ཡིད་ཀྱི་སྡུག་བསྔལ་ནམ་མཁའི་འཇལ་ལྟར་ཡལ། །
ང་ཅག་མཉམ་འཛོམས་ཡིད་ཀྱི་དགའ་བ་གླེང་།
ཕྲག་དོག་ཅན་དེ་ཡིད་ནི་མུག་པར་བྱེད། །
དགའ་བའི་རླུང་པོས་མི་མཐུན་དུག་སྤྲིན་བཅོམས། །
ཉམས་པའི་ལུས་སེམས་གསོས་ཤིང་སྟོབས་ཀྱང་རྒྱས།
སྐྱེ་བོའི་ཚོགས་རྣམས་ཤ་ཚའི་འཛུམ་མདངས་སྟོན། །
ཁོངས་ནས་དགའ་བའི་བཀྲ་ཤིས་དབྱངས་སུ་གྱེར། །
དེ་རིང་མིག་ནས་ལྷུང་བའི་མཆི་མ་འདི། །
དགའ་བས་ཡིན་གྱི་སྐྱོ་ནས་ངུ་བ་མིན།།
བགྲང་ཡས་དཀའ་སྡུག་འཇིགས་པས་གཙེས་གྱུར་ཀྱང་། །
བཟོད་པའི་མཐའ་མ་བདེ་བའི་སྐལ་བཟང་འཆར། །
སྐད་ཅིག་ཕྲད་པའི་ཡིད་དགའི་ཚོར་བ་འདིས། །
སྡུག་དང་འཇིགས་པ་ཐམས་ཅད་མོད་ལ་ཡལ། །
ཨེ་ནེ་སིས་ཝང་ལི་ཏུའི་སྙན་པའི་ཚིག་དང་བསྡེབས་ནས་ཚིག་གི་ཕྲེང་བ་འདི་
ལྟར་བཟླས།
དེ་རིང་བདེ་ཞིང་སྐྱིད་པའི་སྐལ་བཟང་ཐོབ། །
ཐམས་ཅད་དགའ་བའི་བདུད་རྩི་ཅི་དགར་སྤྱོད།
འཛོམས་པའི་དུས་སུ་བྲལ་བའི་སྐྱོ་བ་གླེང༌། །
མཚན་རིང་གཉིད་སྐལ་བྲལ་བའི་གདུང་བ་བརྗོད། །
སྔར་སོང་བྱ་བ་ཡིད་ཀྱི་ཡུལ་ནས་ཐོངས། །
དེང་དང་སླད་ཀྱི་དགའ་བདེ་ཚིམ་པར་སྤྱོད། །
ཨེ་ནེ་སི་དང་ཝང་ལི་ཏུ་མཛའ་གཅུགས་ཟུང་དེས་སྙན་པའི་ཚིག་ཕྲེང་བཟླས་
རྗེས་སྐུ་མགྲོན་རྣམས་ཀྱི་མདུན་ས་དེ་རང་དུ་རྒྱལ་པོ་ཟཱ་མཱ་ཨུ་ལ་སྙིང་དབུས་ནས་
བཀའ་དྲིན་རྗེས་སུ་དྲན་པའི་གུས་ཕྱག་ཕུལ་བ་དང༌། རྒྱལ་པོ་ཏན་པཱ་སིས་བསྩལ་
བའི་དངུལ་དངོས་དང་བཟང་གོས་ཐམས་ཅད་མི་སེར་རྣམས་ལ་བགོ་འགྲེམས་བྱས་
རྗེས་རང་ཁྱིམ་དུ་ལོག དུས་དེ་ནས་བཟུང་མཛའ་གཅུགས་ཁྱིམ་ཐབ་ཟུང་དེ་གཅིག་
སེམས་གཅིག་ལ་ཆགས་ནས་སྐྱིད་མི་ཚེའི་མཐའ་ལ་འཁྱོལ་བར་བྱས་སོ། ། །

     ཚོང་པ་ཨཱ་ལི་མི་སི་ལིའི་གཏམ་རྒྱུད།

གནའ་སྔ་མོ་ཨེ་ཅིབ་ཡུལ་དུ་ཧཱ་སན་ཀྲོ་ཧ་ལི་ཞེས་པའི་ཚོང་པ་འབྱོར་ཆེན་ཞིག་
ཡོད། དེས་ཚེ་གང་ཚོང་གི་ལས་སུ་གཞོལ་ནས་གསེར་དངུལ་མུ་ཏིག་ལ་སོགས་པ་
རིན་པོ་ཆེའི་རིགས་དང༌། ས་ཁང་ས་ཞིང་སོགས་མི་ཚེ་འགའ་ཤས་ལྡེང་བའི་རྒྱུ་ནོར་
གསོག་སྒྲུབ་བྱས་ཡོད། ཁོ་ལ་ཨཱ་ལི་མི་སི་ལི་བྱ་བའི་བུ་སྐྱེ་འབྲས་ཤིན་ཏུ་བཟང་བ་
ཞིག་ཡོད་པ་དེ་ཆུང་དུས་ནས་ཁུ་རན་གསུང་རབ་དང་སྙན་ངག་ལ་སྦྱང་པ་ཆེ་ཞིང་།
རིག་པའི་གནས་ཀུན་ལ་མཁས། ན་སོ་དར་ལ་བབས་རྗེས་རང་གི་ཕ་དང་མཉམ་དུ་
ཚོང་གི་ལས་སྒོར་ཞུགས།
ཀྲོ་ཧ་ལི་ན་སོ་རྒས་རྗེས་ནད་མནར་གྱིས་མལ་དུ་ལུས་ནས་རང་ཉིད་འཇིག་རྟེན་
ཕ་རོལ་དུ་འགྲོ་ལ་ཉེ་བ་རྟོགས་པས། རང་གི་བུ་ཨཱ་ལི་མི་སི་ལི་མལ་གྱི་འགྲམ་དུ་བོས་
ནས་ཡིད་སྐྱོ་བའི་ངང་སྨྲས་པར། འཇིག་རྟེན་འདི་ནི་ནམ་ཞིག་སྟོང་འགྲོ་བ་ཡིན་ལ་
མི་ཐམས་ཅད་ཀྱང་སྐྱེས་ནས་འཆི་བ་ནི་འཁོར་བའི་ཆོས་ཉིད་ལགས་གཤིས། ཁྱོད་ཀྱི་
ཕ་རྒད་པོ་ཡང་ད་ནི་འཆི་བའི་དུས་ལ་གཏུགས་ན། ཕས་ཁྱོད་ལ་མི་ཆོས་ཚུལ་སྲུང་གི་
གནས་ལུགས་འགའ་བརྗོད། ཁྱོད་ཀྱིས་ཕ་ཡི་ངག་ལ་ཉན་ནས་མི་ཆོས་ཚུལ་བཞིན་དུ་
བསྲུངས་ཏེ་བདེ་ཞིང་སྐྱིད་པའི་ངང་མི་ཚེ་སྐྱེལ་དགོས། དེ་ལས་ལྡོག་ན་མི་ཚེ་ཧྲིལ་
པོར་དཀའ་བ་མང་པོ་ཕྲད་དེ་འཚོ་ཐབས་ཀྱང་འཕྱིད་དཀའ་བས་འགྱོད་ཀྱང་ཕྱིས་པ་
ཡིན་ཞེས་བརྗོད།
བུ་ན་རེ། ཁོ་བོས་ཕ་ཁྱེད་ཀྱི་བཀའ་བཞིན་དུ་སྒྲུབ། དེ་ནི་བདག་ཅག་བུ་ཕྲུག་གིས་
ཅི་ནས་ཀྱང་བྱེད་དགོས་པའི་རང་འགན་དུ་སོང་གཤིས། བདག་གིས་ཁྱེད་ཀྱི་བཀའ་ལ་
མི་བརྩི་བ་ག་ལ་སྲིད། བདག་གིས་ཅི་ནས་ཀྱང་ཁྱེད་ཀྱི་བཀའ་བཞིན་སྒྲུབ་པར་བྱེད་དོ། །
ཕ་ན་རེ། བདག་གིས་བུ་ཁྱོད་ལ་འཛད་མཐའ་མེད་པའི་རྒྱུ་ནོར་དང་ས་ཁང་
ཤུལ་དུ་བཞག་ཡོད་པ་དེ་རྣམས་ཉིན་ལྟར་གསེར་ཊམ་བརྒྱ་ཕྲག་ལྔ་རེ་བེད་སྤྱད་ཀྱང་
ཁྱོད་ཀྱི་མི་ཚེ་འགའ་ལ་ཟད་མི་ནུས། འོན་ཀྱང་ཁྱོད་འཇིག་རྟེན་ཐོག་སྡོད་པའི་རིང་
ཨཱ་ལཱའི་བཀའ་ལེགས་པར་བསྲུངས་ནས་སེམས་པ་བཟང་ཞིང་གཏོང་ཕོད་ཅན་ཞིག་
བྱེད་དགོས་པ་མ་ཟད། སྐྱེ་བོ་བཟང་པོའི་རིགས་དང་ཡོན་ཏན་ཅན་ལ་འགྲོགས་པ།
རང་དོན་རྒྱབ་ཏུ་བསྐྱུར་ནས་གཞན་དོན་པང་དུ་ལེན། ཁྲིམས་འགལ་ལུགས་དཀྲུག་
གི་ལས་ངན་གཏན་ནས་མི་བྱེད། འདོད་རྔམས་ཆེ་ཞིང་ལོག་པར་སྤྱོད་པའི་སྐྱེ་བོ་
ངན་པའི་རིགས་དང་རིང་དུ་གཅོད། བྲན་འཁོར་རྣམས་ལ་བྱམས་པས་སྐྱོང་། ལྷག་
པར་དུ་རང་གི་ཆུང་མར་སྙིང་ནས་བརྩེ་ཞིང་བྱམས་ཀྱིས་སྐྱོང༌། མོ་ནི་རིགས་རུས་
མཐོ་ཞིང་མངལ་དང་ལྡན་པས་ཨཱ་ལཱ་ཐུགས་རྗེ་ཅན་གྱིས་ཁྱོད་ལ་རིགས་ཀྱི་མྱུ་གུ་ཞིག་
ཀྱང་སྩལ་བར་སྲིད་ཅེས་བརྗོད།
ཀྲོ་ཧ་ལིས་རང་གི་བུ་ལ་མངག་གདམས་བྱས་མཚམས་ཡིད་ལ་རྣམ་རྟོགས་ཀྱི་
འཆར་སྒོ་ཅི་ཡང་ཤར་བས། ཡིད་སྐྱོའི་མཆི་མ་གཏོང་བཞིན་བདག་གིས་བུ་ཁྱོད་
ཨཱ་ལཱ་ཐུགས་རྗེ་ཅན་གྱིས་མགོན་དང་དཔུང་གཉེན་མཛད་ནས་ཁྱོད་ལ་མི་ཚེའི་བགྲོད་
ལམ་བཟང་པོ་ཞིག་སྩོལ་བའི་སྨོན་ལམ་འདེབས་ཞེས་བརྗོད།
ཨཱ་ལི་མི་སི་ལིས་ངུ་བཞིན་དུ་སྨྲས་པར། འདི་ནི་ཕ་ཁྱེད་ཀྱི་ཞལ་ཆེམས་ལྟ་བུར་
འདུག་པས་བདག་ནི་ཉན་དུ་མི་བཟོད།
ཕ་ན་རེ། བདག་ནི་རང་བློ་རང་གི་ལྐོག་ཏུ་མ་གྱུར་བས་ཁྱོད་ཀྱིས་ཕའི་གཏམ་
མ་རྗེད་ཡིད་ལ་ཞོག
ཀྲོ་ཧ་ལིས་བར་མཚམས་མེད་པར་ཁ་འདོན་བྱས་ནས་དབུགས་ཀྱི་རྒྱུ་བ་ཆད་
ཁར་སྨྲ་བ་ལྡབ་ལྡིབ་ངང་བུ་ཁྱོད་ཕ་ཡི་འགྲམ་འདིར་ཤོག་དང༌། ཞེས་བརྗོད་རྗེས་
བུ་ཡི་ལག་དམ་དུ་བཟུང་ནས་འོ་སྦྱར་རྗེས་གློ་སུབ་ལངས་ཏེ་དབུགས་ཀྱི་རྒྱུ་བ་ཆད་
ནས་ཕྱི་མའི་ལམ་དུ་གཤེགས།
ཨཱ་ལི་མི་སི་ལི་ནི་ཡིད་ལ་མི་བཟོད་པའི་སྡུག་བསྔལ་དྲག་པོས་མནར་ཞིང་།
ཁྱིམ་ཚང་ནང་ཐམས་ཅད་ཡིད་མྱ་ངན་གྱིས་གདུང་པའི་ངུད་མོའི་སྒྲ་ཡིས་ཁེངས། ཉེ་
དུ་སྤུན་མཆེད་དང་དགའ་ཉེ་བློ་དཀར་རྣམས་ཀྱང་སྐྱོ་གསོས་རོགས་རམ་དུ་ཡོང་ནས་
སྲོལ་ལུགས་གཞིར་བཟུང་མྱ་ངན་གྱི་ཆོ་ག་རྒྱས་པར་བསྟར། ཉེ་དུ་སྤུན་མཆེད་དང་
དགའ་ཉེ་བློ་དཀར་རྣམས་ཀྱིས་གཤིན་པོ་དུར་སར་བསྐྱལ་ནས་ཁུ་རན་གསུང་རབ་
བཀླགས་ཏེ་ཕུང་པོ་དུར་དུ་སྦས་རྗེས་གཤིན་པོའི་ཁྱིམ་མི་རྣམས་ལ་སེམས་གསོ་བྱས་
ནས་མི་རྣམས་རང་རང་གི་ཁྱིམ་དུ་ལོག
ཨཱ་ལི་མི་སི་ལིས་ཉིན་རེ་ཕྱག་ཁང་དུ་ཕྱག་འཚལ་རྒྱག་པར་འགྲོ་བ་ཕུད་མྱང་
ཞག་བཞི་བཅུའི་རིང་ཁྱིམ་དུ་མྱ་ངན་གྱི་ཆོ་ག་བསྒྲུབས་ནས་བསྡད་ཅིང་། རེས་
གཟའ་པ་སངས་ནམ་ཤར་ལ་དུར་མཆོད་འབུལ་བར་འགྲོ་བ་ཡིན། ཕ་འདས་རྗེས་
ཁོས་སྤྱོད་པ་ཚུལ་བཞིན་བསྲུངས་ནས་རང་ཉིད་གཅིག་པུ་ཁྱིམ་ནང་རྟག་ཏུ་ཁུ་རན་
གསུང་རབ་སྐྱོར་འདོན་བྱས་ནས་མྱ་ངན་ཁུར་ཏེ་སྡོད། དུས་ཡུན་རིང་ཙམ་སོང་བ་
ན་རང་དང་ན་ཚོད་མཉམ་པའི་ཚོང་པའི་བུ་ཕྲུག་ཚོས་ཁོ་ལ་ལྟ་བར་ཡོང་ནས་ཕན་
ཚུན་གཏམ་གྱི་བགྲོ་གླེང་བྱེད་པའི་ཚེ་ཚོང་ཕྲུག་དེ་རྣམས་ཀྱིས་ཁོ་ལ་སྨྲས་པར། ཁྱོད་
སྡུག་བསྔལ་སངས་དུས་མེད་པ་འདི་འདྲ་ཅི་ཡིན། ཕ་དམ་པ་གཤེགས་རྗེས་ཁྱོད་ཀྱིས་
ཚོང་གི་ལས་སྒོ་བཅམ་བཞག་ཐོག་ཉེ་དུ་སྤུན་མཆེད་དང་བློ་དཀར་ཟླ་གྲོགས་རྣམས་
ཀྱང་འབྲེལ་མེད་རིང་དུ་དོར་ནས་ཡིད་མུག་སྟེ་སྡོད་པ་འདི་ལྟར་རྒྱུན་རིང་ན་ལུས་
སེམས་གཉིས་ཀར་གནོད་པ་ཡིན་ཞེས་བརྗོད།
ཡིད་གདོན་གྱིས་བརླམས་པའི་ན་གཞོན་དེ་རྣམས་ཀྱིས་ཁ་མཁས་འདྲ་ཆགས་
ཀྱི་གཏམ་སྙན་པོ་མང་དུ་བརྗོད་ནས་ཨཱ་ལི་མི་སི་ལིའི་བློ་བཀུག་སྟེ་སྨྲས་པར། ཁྱོད་
ཀྱིས་དྲེའུ་བཅིབས་ནས་ངེད་རྣམས་དང་མཉམ་དུ་སྐྱེད་མོས་ཚལ་དུ་ཡིད་སེང་ལ་འགྲོ་
དགོས་ཞེས་བརྗོད།
ཨཱ་ལི་མི་སི་ལི་ནི་ན་གཞོན་དེ་རྣམས་ཀྱི་བསླུ་བའི་གཏམ་གྱིས་མ་བརྟན་པར་
བཞོན་པའི་དྲེའུ་དང་། འཁོར་གཡོག་ཁྲིད་དེ་ན་གཞོན་དེ་རྣམས་དང་མཉམ་དུ་སྐྱེད་
མོས་ཚལ་དུ་བསྐྱོད་ནས་ཉིན་མོའི་སྣང་བ་མ་ནུབ་བར་བཟའ་བཏུང་རོལ་རྩེད་ཀྱི་སྤྲོ་
སྐྱིད་ཀྱིས་དུས་བདའ་བར་བྱས།
ཕྱི་ཉིན་ན་གཞོན་དེ་རྣམས་སླར་ཡང་ཨཱ་ལི་མི་སི་ལིའི་ཁྱིམ་དུ་ཡོང་ནས་ངེད་
རྣམས་ཕྱི་རུ་འགྲོའོ་ཞེས་བརྗོད།
ཨཱ་ལི་མི་སི་ལིས་གང་དུ་འགྲོ་དགོས་པ་ཡིན་ནམ་ཞེས་དྲིས་པ་ན། དེ་རྣམས་
ཀྱིས་ཁ་ཉིན་གྱི་སྐྱེད་ཚལ་དེ་ལས་སྐྱིད་པའི་རྩེད་གནས་ཤིག་ཏུ་འགྲོ་དགོས་པ་ཡིན་
ཞེས་བརྗོད།
ཨཱ་ལི་མི་སི་ལིས་དྲེའུ་བཞོན། འཁོར་གཡོག་ཁྲིད་དེ་ན་གཞོན་དེ་རྣམས་དང་
མཉམ་དུ་སྐྱེད་ཚལ་ཆེན་པོ་ཞིག་ཏུ་བསྐྱོད། དེ་གར་བཟའ་བཏུང་གི་བྱེ་བྲག་ཕུན་
སུམ་ཚོགས་པ་གྲ་སྒྲིག་བྱས་ཡོད་པས། བཟའ་བཏུང་ལེགས་པར་ཟིན་མཚམས་ཆང་
རག་སོགས་མྱོས་བྱེད་བཏུང་བ་བཤམས། ན་གཞོན་དེ་རྣམས་ཀྱིས་གནས་འདི་ནི་
ཡིད་སྤྲོ་ཞིང་བག་ཕེབས་པའི་རྩེད་གནས་ཁྱད་པར་ཅན་ཞིག་ཡིན་ཚུལ་གྱི་བསྔགས་
བརྗོད་ལན་མང་བྱས་པ་མ་ཟད། ཨཱ་ལི་མི་སི་ལིའི་མདུན་དུ་ཆང་རག་གི་ཡོན་ཏན་
ཆེ་ཚུལ་མང་དུ་གླེང་བས། ཨཱ་ལི་མི་སི་ལིའི་ཡིད་ལ་དེ་རང་ཡིན་པར་སྙམ་ནས་ན་
གཞོན་དེ་རྣམས་དང་མཉམ་དུ་བཟའ་བཏུང་རྩེད་འཇོར་རོལ་ནས་ཉིན་མོའི་སྣང་
བ་མ་རུབ་བར་དུ་བསྡད།
ཨཱ་ལི་མི་སི་ལི་མྱོས་བྱེད་ཀྱི་བཏུང་བས་བཟི་ནས་ཁྱིམ་དུ་སླེབས་དུས་ཆུང་མས་
ཁྱོད་དེ་རིང་མདོག་ངན་འདི་ལྟ་བུར་གྱུར་བ་ཅི་ཡིན་ནམ་ཞེས་དྲིས།
ཨཱ་ལི་མི་སི་ལི་ན་རེ། དེ་རིང་ཕྱི་ལ་སྐྱིད་པོའི་རྩེད་འཁྱམ་དུ་སོང་བས་རྩེད་
གྲོགས་ཚོས་བདག་ལ་ཆང་རག་དྲངས་ཏེ་ར་རོས་སོང་བ་ཡིན་ནོ་ཞེས་བརྗོད།
ཆུང་མ་ན་རེ། ཁྱོད་མི་ངན་དེ་རྣམས་དང་འགྲོགས་པ་ནི་ཕ་དམ་པའི་ཞལ་
ཆེམས་བརྗེད་སོང་བ་ཡིན་ནམ།
ཨཱ་ལི་མི་སི་ལི་ན་རེ། ཁོང་རྣམས་ནི་ཚོང་རིགས་ཀྱི་བུ་ཕྲུག་ཤ་སྟག་ཡིན་པ་ལས་
མི་ངན་རིགས་མ་ཡིན། ངེད་རྣམས་མཉམ་དུ་འཛོམས་ནས་སྤྲོ་རྩེད་ལ་རོལ་བ་ཡིན།
ཨཱ་ལི་མི་སི་ལིས་ཉིན་ལྟར་ན་གཞོན་དེ་རྣམས་དང་འགྲོགས་ནས་བག་མེད་རྩེད་
འཇོ་ཁོ་ནས་དུས་བདའ་བར་བྱས། ཉིན་ཞིག་བཟའ་བཏུང་གི་ཟླ་གྲོགས་དེ་དག་གིས་
འཛེམས་བག་མེད་པར་ཁོ་ལ་ད་ཕན་ང་ཅག་སྦྱིན་བདག་གི་ཚུལ་གྱིས་ཁྱོད་ལ་སྣེ་ལེན་
མགྲོན་སྐྱོང་གང་ལེགས་བྱས་ཡོད་པས། ད་ནི་ཁྱོད་ཀྱིས་ང་ཅག་མགྲོན་དུ་འབོད་
དགོས་པ་ཡིན་ཞེས་བརྗོད།
ཨཱ་ལི་མི་སི་ལིས་བདག་གིས་ཁྱོད་ཅག་མགྲོན་དུ་འབོད་ངེས་ཡིན་ཞེས་བརྗོད།
དེ་ནས་ཨཱ་ལི་མི་སི་ལིས་བཟའ་བཏུང་གི་བྱེ་བྲག་ཕུན་སུམ་ཚོགས་པ་གྲ་སྒྲིག་
ཐོག་མ་བྱན་དང༌། འཁོར་གཡོག ཇ་ཀོག་ཧྥེའེ་བཟོ་མི་བཅས་ཁྲིད་དེ་སྐྱེད་ཚལ་ཆེན་
པོ་ཞིག་ཏུ་ཟླ་གྲོགས་རྣམས་མགྲོན་འབོད་ཀྱིས་དེ་གར་གནས་བཅས་ནས་ཟླ་གཅིག་
རིང་གླིང་གཏོང་སྤྲོ་སྐྱིད་ཀྱི་སྟོན་མོ་རྒྱ་ཆེ་བཤམས།
ཟླ་གཅིག་རིང་གི་སྟོན་མོའི་འགྲོ་གྲོན་ཤིན་ཏུ་ཆེ་བ་སོང་ན་ཡང་ཁོ་ནི་ལམ་ནོར་
ལྡོག་ཤེས་མེད་པའི་ཁར་འབྱུང་པོའི་གདོན་གྱིས་ཁོ་ལ་ཁྱོད་གཏོར་བརླག་གཏོང་ཞིག
ཉིན་ལྟར་གཏོར་བརླག་ཕོན་ཆེ་འདི་ལྟར་བཏང་ཡང་ཁྱོད་ཀྱི་རྒྱུ་ནོར་འཛད་མི་སྲིད་
ཅེས་བསྐུལ་བ་ལྟར་ལོ་གསུམ་གྱི་རིང་རྒྱུ་དངུལ་ཆུ་ལ་སྤྱོད་པ་བཞིན་ཉིན་ལྟར་བག་
མེད་འདུ་འཛི་ཁོ་ནས་དུས་བདའ་བར་བྱས། ཁོའི་ཆུང་མས་ཕའི་ཁ་ཆེམས་དྲངས་
ནས་ཁོ་ལ་ཁ་ཏ་བསླབ་བྱ་བྱས་ཀྱང་ཉན་རྣ་མེད་པར་མུ་མཐུད་བག་མེད་ལོངས་སྤྱོད་
ལ་ཚོད་འཛིན་མེད་པས། ངུལ་སྨར་རྣམས་ཟད་ནས་རིན་ཆེན་རྒྱུ་དངོས་དང་ས་
ཁང་རྣམས་བཙོངས་ཏེ་མཐར་རང་གི་སྡོད་ཁང་གི་པང་གཅལ་དང་རྡོ་ཀ་མ་རུ་
རྣམས་ཀྱང་བཤིགས་ནས་འཚོ་ཐབས་སུ་བཙོངས། མཐའ་མཇུག་ཏུ་སྡོད་ཁང་ཡང་
བུན་ཐོག་ཏུ་ཤོར་ནས་བདག་པོས་ཁོ་ལ་ཁང་པ་འདོན་དགོས་པའི་ཚ་འདེད་བཏང་།
སྔར་ཨཱ་ལི་མི་སི་ལི་ནི་སྡོད་གནས་བ་གམ་ཀླུ་ཡི་ཕོ་བྲང་ལྟ་བུ་དང༌། འཁོར་
གཡོག་ཁྱུ་ཚོགས་བྲན་ཏུ་བཀོལ་བ། ནོར་ལོངས་སྤྱོད་ལ་ཐོགས་པ་མེད་པ་བརྒྱ་སྦྱིན་
མཛོད་ལ་འགྲན་བཟོད་པའི་འབྱོར་ཆེན་ཞིག་ཡིན་ནའང་། ད་ཆ་རྫིང་ཆུ་ཉི་མས་
བསྐམ་པ་ལྟར་ཤུལ་ལྷག་མེད་པར་ཡོངས་སུ་སྟོངས་ནས་འཚོ་གོས་ཀྱང་འཕྱིད་དཀའ་
བའི་གནས་སུ་གྱར་བས། ཁོས་རང་གི་ཆུང་མ་དང་ཕྲུ་གུ་བུ་དང་བུ་མོ་རེ་ཡོད་པ་དེ་
ཁྲིད་ནས་རྩྭ་སྤྱིལ་ཞིག་ཏུ་གནས་སྤོས། སྐབས་དེར་ཆུང་མས་ཁོ་ལ་འདི་ནི་བདག་
གིས་ཕ་དམ་པ་འདས་ཁའི་ཞལ་ཆེམས་བཞིན་ཁྱོད་ལ་ཁ་ཏ་བསླབ་བྱ་ཇི་ལྟར་བྱས་
ཀྱང་ཁྱོད་ཀྱིས་མི་ཉན་པའི་འབྱུང་འབྲས་རེད། ཅེས་འཁང་ར་དང་ཆབས་ཅིག་ཏུ་ད་
ནི་བུ་ཕྲུག་གཉིས་ཇི་ལྟར་གསོ། ཁྱོད་རང་གི་ཟླ་གྲོགས་རྣམས་འཚོལ་དུ་སོང་། ངེས་མེད་
ཚོང་པའི་བུ་ཕྲུག་དེ་རྣམས་ཀྱིས་ཁྱོད་ལ་དེ་རིང་གི་ཟས་ཤིག་སྦྱིན་ཡང་སྲིད་ཅེས་བརྗོད།
ཨཱ་ལི་མི་སི་ལི་འཚོ་གོས་ཀྱི་འཁྲི་འགན་ལྕི་པོས་མནན་སྟབས། འུ་ཐུག་ཐབས་
ཟད་ཀྱི་སྒོ་ནས་སྐྱིད་རྒྱག་ལང་ཤོར་གྱི་བཟའ་བཏུང་གྲོགས་པོ་དེ་རྣམས་ཀྱི་འགྲམ་དུ་
སོང་ནས་མཚེར་ཞུམ་ཆེན་པོས་ཁོ་པ་ཚོར་རང་ཉིད་ལ་རོགས་རམ་བྱེད་རྒྱུའི་ཞུ་བ་
འཐེན། འོན་ཀྱང་ཟླ་གྲོགས་དེ་དག་གིས་རོགས་རམ་བྱ་རྒྱུ་ལྟ་བཞག དེ་ལས་ལྡོག་སྟེ་
ཁྲེལ་དགོད་ཟུར་ཟའི་གཏམ་གྱིས་ཁོ་ལ་དམའ་ཕབ། ཁོ་ནི་སེམས་ལ་ཤིན་ཏུ་གནག་
པ་བྱུང་བས་ཡིད་མུག་སྟེ་ཁྱིམ་དུ་ལོག་ནས་ཆུང་མར་ཟླ་གྲོགས་དེ་རྣམས་ཀྱིས་ཟས་
རིགས་སྣེ་གཅིག་སྟེར་དུ་མ་བྱུང་ཞེས་བརྗོད།
ཆུང་མ་ནི་བློ་ཕམ་ནས་རང་རྒོད་འཇོན་རློམ་གྱིས་ཁྱིམ་མཚེས་ཀྱི་སར་ཟས་སློང་
བར་འགྲོ་རྩིས་ཀྱིས་རང་གི་སྔར་འདྲིས་ཀྱི་བུད་མེད་ཅིག་ཡོད་པ་དེ་ཡི་ཁྱིམ་དུ་སོང་།
ཁྱིམ་བདག་གིས་མོ་ནི་གོས་ངན་ཞིང་མདོག་མི་སྡུག་པ་ཞིག་ཏུ་གྱུར་བ་མཐོང་བས།
དེ་མར་ཡར་ལངས་ཏེ་མོའི་ལག་ཏུ་འོ་སྦྱར་ནས་སྙིང་རྗེ་བཟོད་གླགས་མེད་པ་ཞིག་
བྱུང་བས། མིག་ཆུ་གཏོང་བཞིན་ཀྱི་ཧུད། གཅུང་མོ་ཁྱོད་ཉམས་ང་བ་འདི་འདྲ་ཅི་
ཡིན་ཞེས་དྲིས།
ཆུང་མས་རང་གི་ཟླ་བོ་ཁྱིམ་ཚང་གུད་པའི་སྔ་ཕྱིའི་གནས་ཚུལ་རྣམས་ཞིབ་
པར་བརྗོད་པ་ན་ཁྱིམ་བདག་དེ་ཤིན་ཏུ་ཡ་ང་བར་གྱུར་ནས་སྨྲས་པར། ཁྱོད་བདག་
གི་ཁྱིམ་དུ་ཡོང་བ་ལེགས། གཅུང་མོ་ཁྱོད་ལ་གང་དགོས་པ་བདག་ལ་སྨྲོས་ཤིག ཁོ་
མོས་ཁྱོད་ལ་ཅི་ནས་ཀྱང་རོགས་རམ་བྱེད་དོ་ཞེས་བརྗོད།
སྦྱིན་བདག་གིས་འཇུངས་པ་མེད་པར་མོ་ལ་ཟླ་གཅིག་ཙམ་ལྡེང་བའི་འཚོ་བའི་
ཉེར་ཆས་མང་པོ་བྱིན། མོས་འཚོ་ཆས་དེ་དག་རྩྭ་སྤྱིལ་དུ་ཁུར་སོང་བའི་ཚེ་ཨཱ་ལི་མི་
སི་ལིས་འཚོ་ཆས་དེ་རྣམས་ལ་ལྟ་བཞིན་ཡིད་སྐྱོ་བའི་མཆི་མ་གཏོང་བཞིན་དུ་མོ་ལ་
འཚོ་ཆས་འདི་རྣམས་ཁྱོད་ལ་གང་ནས་བྱུང་ངམ་ཞེས་དྲིས།
ཆུང་མ་ན་རེ། འདི་ནི་བདག་གིས་སྔར་འདྲིས་ཀྱི་གྲོང་པ་ཞིག་ལ་སློང་པ་ཡིན།
བདག་གིས་མོ་ལ་ང་ཅག་གི་ཁྱིམ་ཚང་གུད་ལུགས་བརྗོད་པ་ན། མོས་ཁྱོད་ལ་གང་
དགོས་པ་བདག་གིས་རོགས་རམ་བྱེད་རྒྱུ་ཡིན་ཞེས་བརྗོད་ནས་འཚོ་ཆས་འདི་རྣམས་
བྱིན་བྱུང༌།
ཨཱ་ལི་མི་སི་ལི་ན་རེ། ཁྱོད་ལ་འཚོ་ཆས་འདི་ལྟར་རྙེད་ན། བདག་ཀྱང་ཕྱི་རོལ་
དུ་འཚོ་ཆས་འཚོལ་དུ་འགྲོ། ངེས་མེད་ཨཱ་ལཱ་ཐུགས་རྗེ་ཅན་གྱིས་ཁོ་བོར་ཡང་ལམ་
སྟོན་མཛད་ཡོང་།
ཆུང་མའི་མོས་པ་བྱུང་མཚམས་ཁོ་རང་གི་ཕྲུ་གུ་གཉིས་ལ་འོ་རེ་སྦྱར་རྗེས་རྩྭ་
སྤྱིལ་ནས་ཐོན་ཏེ་གར་འགྲོའི་དམིགས་པ་མེད་པར་སོང་སོང་ནས་ཡུལ་པུ་ལེ་ཀུ་རུ་
སླེབས། དེར་ཡུལ་ཏི་མུ་ཡཱ་ཐུར་འགྲོ་མཁན་དར་གྲུ་ཞིག་གྲུ་ཁར་བསྡད་ཡོད་པ་ན།
ཁོ་ལ་གྲུ་ཁ་ནས་རང་གི་ཕ་དམ་པའི་གྲོགས་པོ་ཞིག་ཕྲད་པ་དེས་ཁྱོད་གང་དུ་འགྲོ་
ཞེས་དྲིས་པ་ན། ཁོས་བདག་ཏི་མུ་ཡཱ་ཐུར་གཉེན་ཕྲད་དུ་འགྲོ་བ་ཡིན་ཞེས་བརྗོད།
ཁོའི་ཕ་དམ་པའི་གྲོགས་པོ་དེས་ཁོ་པ་ཁྱིམ་དུ་ཁྲིད་དེ་གུས་པ་ཆེན་པོས་སྣེ་ལེན་
མགྲོན་སྐྱོང་ལེགས་པར་བྱས་རྗེས་ལམ་རྒྱག་དང་ལམ་དངུལ་སོགས་བསྐུར་ནས་གྲུ་
ཐོག་ཏུ་བསྐྱལ། ཁོ་ཏི་མུ་ཡཱ་ཐུར་སླེབས་པ་ན་འགྲོ་བའི་གནས་མེད་པས་ཁྲོམ་ཐོག་
ཏུ་ལྡང་ལྡིང་དུ་བསྡད། སྐབས་དེར་ཚོང་པ་ཞིག་གིས་ཚུལ་དེ་མཐོང་བས་སྙིང་རྗེ་
སྐྱེས་ནས་རང་གི་ཁྱིམ་དུ་ཉར། ཉིན་ཤས་སོང་བ་ན་ཁོའི་ཡིད་ལ་ངོ་འདྲིས་མེད་པའི་
ཁྱིམ་དུ་འདི་ལྟར་འཁྲས་ཏེ་བསྡད་ན་མི་ལེགས་སྙམ་ནས་འགྲོ་བའི་གྲབས་བྱེད་པ་ན།
ཚོང་པས་ཁོ་ལ་ལམ་རྒྱག་དང་ལམ་གྲོན་བསྐུར་ནས་གྲུ་ཐོག་ཏུ་བསྐྱལ། དུས་དེ་ནས་
བཟུང་ཁོ་ནི་རང་ཡུལ་བྲལ་ཏེ་ཡུལ་ཏཱ་མ་སར་བསྐྱོད། ཡུལ་ཏཱ་མ་སར་ཁོ་ལ་ཉེ་དུ་
སྤུན་མཆེད་སོགས་རེ་ལྟོས་འཆའ་ཡུལ་གང་ཡང་མེད་པར་བརྟེན། ཁོ་ནི་འགྲོ་སྡོད་
ཀྱི་དམིགས་པ་མེད་པར་ཁྲོམ་གཞུང་དུ་འཁྱམ་ནས་བསྡད། ཕྱིས་སུ་ཚོང་པ་སེམས་
བཟང་ཅན་ཞིག་གིས་ཁོ་ཁྱིམ་དུ་ཉར་བས། དེ་ནས་བཟུང་ཁོ་ལ་སྡོད་པའི་གནས་
ཤིག་བྱུང༌། ཉིན་ཤས་སོང་བའི་རྗེས་སུ་ཁོས་ཚོང་གྲུ་ཞིག་སྦག་ཏཱར་ཚོང་དུ་འགྲོ་བའི་
གནས་ཚུལ་ཐོས་པས། ཁོ་པ་ཡང་ཚོང་རིགས་དེ་རྣམས་དང་མཉམ་དུ་ཡུལ་སྦག་
ཏཱར་འགྲོ་རྒྱུའི་བློ་ཤར་བས་རྟབ་རྟབ་པོར་ཁྱིམ་དུ་ལོག་ནས་རང་ཉར་མཁན་ཚོང་
པར་གནས་ཚུལ་བཤད་དེ་ཚོང་པའི་མོས་པ་བྱུང་མཚམས་ཁོ་ལ་ཐུགས་རྗེ་ཆེ་ཞུས་
རྗེས་ཚོང་རིགས་རྣམས་དང་མཉམ་དུ་ཐོན། ཁོང་རྣམས་བགྲོད་པའི་ལམ་བར་དུ་
ཚོང་པ་ཞིག་གིས་ཁོ་ལ་ཡ་ང་སྙིང་རྗེ་ཚད་མེད་སྐྱེས་པས་བཟའ་བཏུང་སོགས་སྦྱིན་
ནས་བྱམས་སྐྱོང་བྱས། དེ་ལྟར་བསྐྱོད་བསྐྱོད་ནས་ཕྱི་ཉིན་ཡུལ་སྦག་ཏཱར་སླེབས་པའི་
དེ་རིང་གི་ཉིན་མོ་དེར་ཁོ་ཚོར་རྐུན་ཇག་ཕྲད་ནས་ཚོང་ཟོག་རྣམས་བཅོམ། ཚོང་པ་
རྣམས་རང་རང་སྲོག་མགོ་ཐོན་རེས་ལམ་གང་ཐོབ་ཀྱིས་བྲོས། ཨཱ་ལི་མི་སི་ལི་ཡང་
ཡུལ་སྦག་ཏཱའི་ཕྱོགས་སུ་བྲོས་ནས་དགོང་དྲོ་ཉི་བཞུད་མཚམས་སུ་སྦག་ཏཱའི་གྲོང་
གི་ལྕགས་རིའི་འགྲམ་དུ་སླེབས་པ་དང་དེ་གའི་སྲུང་དམག་ཚོས་གྲོང་ཁྱེར་གྱི་རྒྱལ་
སྒོ་རྒྱག་བཞིན་པའི་སྐབས་དང་འཁེལ་བས་ཁོས་མྱུར་བར་སོང་ནས་རང་ཉིད་གྲོང་
ནང་དུ་གཏོང་རྒྱུའི་ཞུ་བ་འཐེན། ཁོས་བདག་ནི་ཨེ་ཅིབ་ཀྱི་ཚོང་པ་ཡིན། བདག་
གིས་དངོས་ཟོག་དང༌། རྟ་དྲེལ། འཁོར་གཡོག་སོགས་མཉམ་ཁྲིད་ཀྱིས་འདིར་ཚོང་
རྒྱག་ཏུ་ཡོང་བ་ཡིན། བདག་ནི་སྔོན་བགྲོད་ཀྱིས་ཚོང་ཟོག་འཇོག་གནས་བཟང་བའི་
གནས་ཚང་ཞིག་འཚོལ་དུ་ཡོང་རྩིས་ཀྱང་ལམ་བར་རྐུན་ཇག་ཕྲད་ནས་ཚོང་ཟོག་དང་
རྟ་དྲེལ་རྣམས་བཅོམ་སྟེ་སྲོག་མགོ་ཡང་ཐོན་དཀའ་བ་བྱུང་ཞེས་བརྗོད། སྲུང་དམག་
ཚོས་ཁྱེད་འདིར་ཕེབས་པ་ལེགས་སོ། འོན་ཀྱང་དོ་ནུབ་ཁྱེད་ང་ཅག་མཉམ་དུ་འདིར་
བཞུགས་ཞག་གནང༌། ཕྱི་ཉིན་ངེད་ཚོས་ཁྱེད་ལ་བཞུགས་གནས་ལེགས་ངེས་ཤིག་
འཚོལ་ཞེས་བརྗོད།
ཨཱ་ལི་མི་སི་ལི་ནི་རང་ལ་ཕ་རོལ་གྱིས་གུས་པ་ཆེན་པོ་བྱས་པས་ཡིད་ལ་སྤྲོ་བ་
འཕེལ་ནས་ཁུག་མའི་ནང་སྦར་ཉུལ་རྒྱག་དུས་སྔར་པུ་ལེ་ཀུ་རུ་ཕྲད་པའི་རང་གི་ཕ་
དམ་པའི་ཟླ་གྲོགས་རྒན་པོ་དེས་སྦྱིན་པའི་གསེར་ཊམ་གཅིག་པོ་དེ་ལག་ཏུ་ཐེབས་པ་
ན། ཁོས་གསེར་ཊམ་དེ་སྲུང་དམག་ཅིག་ལ་སྤྲད་དེ་ཁྱོད་ཀྱིས་ང་ཅག་རྣམས་ལ་ཟས་
རིགས་ཤིག་ཉོ་བར་སོང་ཞེས་བརྗོད།
ཡུད་ཙམ་སོང་བ་ན་སྲུང་དམག་དེས་གྲོ་ཟན་མན་པའོ་དང༌། ཤ་སྐྲགས་སོགས་
ཉོས་ནས་སླེབས་བྱུང་བས་ཐམས་ཅད་ཟས་ལ་ཚིམ་པར་སྤྱད་རྗེས་གཉིད་དུ་ཡུར། ཕྱི་
ཉིན་སྲུང་དམག་གིས་ཁོ་སྦག་ཏཱའི་གྲོང་ནང་གི་ཚོང་པ་འབྱོར་ལྡན་ཞིག་གི་ཁྱིམ་དུ་
ཁྲིད་ནས་ཁོ་པའི་གནས་ཚུལ་རྣམས་གླེང་པས། ཚོང་པས་ཁོ་ནི་ཚོང་པ་ཆེན་པོ་ཞིག་
ཡིན་པར་སྙམ་ནས་ཁྱིམ་དུ་ཟོལ་མེད་ཀྱི་སྟོན་མོ་རྒྱས་པར་བཤམས་རྗེས་ཁོ་ལ་གོས་
བཟང་པོ་ཞིག་ཀྱང་གཡོགས་ནས་ཁྲུས་ཁང་དུ་ཁྲུས་ལ་ཁྲིད།
ཁྲུས་ནས་ཕྱིར་ལོག་མཚམས་སྦྱིན་བདག་གིས་ཁོ་ལ་བཟའ་བཏུང་གི་སྣེ་ལེན་
བྱས་རྗེས་འཁོར་གཡོག་ཅིག་ལ་སྨྲས་པར། མཱ་སི་ཨུ་རི། ཁྱོད་ཀྱིས་སྐུ་མགྲོན་འདི་
བདག་ཚོའི་ཁང་པ་གཉིས་པོ་དེ་ལ་གཟིགས་པར་གདན་འདྲེན་ཞུས་ནས་ཁང་པ་
གང་ཞིག་ཐུགས་ལ་བབས་པ་དེའི་ལྡེ་མིག་ཁོང་ལ་ཕུལ་ཞིག་ཅེས་བཀོད་པ་བཏང་།
ཨཱ་ལི་མི་སི་ལིས་འཁོར་གཡོག་དེ་དང་མཉམ་དུ་སྲང་ཧྲག་ཅིག་ཏུ་སླེབས་པ་ན། དེ་
གར་གསར་དུ་བསྐྲུན་པའི་ཁང་པ་གསུམ་སྟར་དུ་བསྒྲིགས་ནས་ཡོད་པ་དེ་དག་ཚང་
མ་སྒོ་ལྕགས་བརྒྱབ་ནས་ཡོད། འཁོར་གཡོག་དེས་ཁང་པ་དང་པོ་དེ་སྒོ་ཕྱེ་ནས་ཁོ་
ལྟ་བར་བཅུག དེ་ནས་ཡང་ཁང་པ་གཉིས་པ་སྒོ་ཕྱེ་ནས་ལྟ་བར་བཅུག་རྗེས་འཁོར་
གཡོག་དེས་ཁང་ཁྱིམ་དེ་གཉིས་ལས་ཁྱེད་ཀྱི་ཐུགས་ལ་གང་བབས་པ་ཁོ་བོས་དེའི་ལྡེ་
མིག་ཁྱེད་ལ་འབུལ་ཞེས་བརྗོད།
ཨཱ་ལི་མི་སི་ལི་ན་རེ། ཁང་པ་ཆེ་བ་དེ་སུ་ཞིག་གི་ཡིན་ནམ་ཞེས་དྲིས།
འཁོར་གཡོག་ན་རེ། ཁང་པ་ཆེ་བ་དེ་ཡང་བདག་ཚོའི་སྦྱིན་བདག་གི་ཡིན་ནོ། །
ཨཱ་ལི་མི་སི་ལི་ན་རེ། ཁང་པ་དེ་ཡང་སྒོ་ཕྱེ་ནས་བདག་ལྟ་བར་འཇུག
འཁོར་གཡོག་ན་རེ། ཁང་པ་ཆེན་པོ་དེ་འདྲ་ཁྱོད་ལ་དགོས་པ་མ་མཆིས།
ཨཱ་ལི་མི་སི་ལི་ན་རེ། ཅི་ཡིན་ནམ།
འཁོར་གཡོག་ན་རེ། ཁང་པ་འདིའི་ནང་རྒྱུན་དུ་འདྲེ་ཡོང་བས། སྐྱེ་བོ་སུ་འདྲ་
ཞིག་ཡིན་ཡང་ནུབ་མོ་འདིའི་ནང་ཉལ་ཚེ་ཕྱི་ཉིན་འཆི་འགྲོ་བ་ཡིན་པས། ཁང་པ་
འདིའི་སྒོ་གཏན་ནས་ཕྱེ་བ་མ་ཡིན།ན། དེའི་ནང་ཤི་བའི་ཕུང་པོ་ཡང་ཁང་པ་གཞན་དེ་
གཉིས་ཀྱི་ཐོག་སྟེང་ནས་བཞུད་དེ་ལེན་པ་ཡིན། ང་ཅག་གི་སྦྱིན་བདག་གིས་ཁང་པ་
འདི་རྒྱུན་དུ་སྒོ་ལྕགས་བརྒྱབ་ནས་ཕྱེ་འཇུག་པ་མ་ཡིན་ཞེས་བརྗོད།
ཨཱ་ལི་མི་སི་ལིའི་ཡིད་ལ་ནུབ་གཅིག་ཁང་པ་དེའི་ནང་ཉལ་ཚེ་ཕྱི་ཉིན་ཤི་འགྲོ་བ་
ཡིན་ན་སྡུག་བསྔལ་ལས་ཐར་བ་མ་ཡིན་ནམ། འདི་ནི་བདག་ལ་དགོས་རྒྱུ་དེ་རེད་
སྙམ་ནས་འཁོར་གཡོག་དེ་ལ་ཁྱོད་ཀྱིས་ཁང་པ་དེ་སྒོ་ཕྱེ་ནས་བདག་ལྟ་ཙམ་བྱེད་དུ་
འཇུག་ཅེས་བརྗོད།
འཁོར་གཡོག་དེས་ཁོའི་ངག་ལས་ལྡོག་ཏུ་མི་ནུས་པར་ཁང་པ་དེའི་སྒོ་ཕྱེ་བ་ན།
ཨཱ་ལི་མི་སི་ལིས་སྦུག་ཏུ་ཞུགས་ནས་ལྟ་བའི་ཚེ་དེ་ནི་རྒྱ་ཆེ་ཞིང་བཀོད་པ་མཛེས་པའི་
ཁང་བཟང་ཡིད་དུ་འོང་བ་ཞིག་མཆིས། ཁོས་འཁོར་གཡོག་དེ་ལ་བདག་ནི་ཁང་
བཟང་འདི་ནང་བསྡད་ན་བསམས་པས་ཁྱོད་ཀྱིས་ལྡེ་མིག་བདག་ལ་སྤྲོད་ཅེས་བརྗོད།
འཁོར་གཡོག་དེས་སྦྱིན་བདག་གི་བཀའ་འཁྲོལ་མེད་ན་ཁང་པ་འདི་སྒོ་ཕྱེ་རུང་
བ་མ་ཡིན། ཞེས་བརྗོད་ནས་རྟབ་རྟབ་པོར་སྦྱིན་བདག་གི་ཁྱིམ་དུ་སོང་ནས་སྨྲས་
པར། ཨེ་ཅིབ་ཀྱི་ཚོང་པ་དེས་ཁང་པ་གཉིས་པོ་དེ་མི་འདོད་པར་ཁང་པ་ཆེ་བ་དེ་
རང་ལ་སྡོད་དགོས་ཨ་འཐས་ཀྱིས་བརྗོད་པས་ད་ནི་ཇི་ལྟར་བྱེད་ཅེས་བརྗོད། གཏམ་
དེ་ཐོས་པ་དང་དེ་མར་ཚོང་པས་འཁོར་གཡོག་དང་མཉམ་དུ་ཨཱ་ལི་མི་སི་ལིའི་སར་
སོང་ནས་སྐུ་ཞབས་ཁྱེད་ཁང་པ་འདིའི་ནང་ཞུགས་མི་རུང་ཞེས་བརྗོད།
ཨཱ་ལི་མི་སི་ལིས་ཁོ་བོ་ནི་ཁང་པ་འདི་རང་འདོད་པ་ཡིན། ཁང་པ་འདི་ནང་
འདྲེ་ཡོད་ཚུལ་ཟེར་བས་དེ་ལ་བདག་སྐྲག་པ་མ་ཡིན་ཞེས་བརྗོད།
སྦྱིན་་གིས་ཁྱོད་ཁང་པ་འདིའི་ནང་ངེས་པར་དུ་ཞུགས་དགོས་ཚེ་ཁྱོད་ཀྱིས་
ཁང་པ་འདི་ནང་རང་གིས་དང་བས་བླངས་ཏེ་བསྡད་པ་ཡིན་ན། ལེགས་ཉེས་ཇི་
བྱུང་སྡིག་བསགས་རང་འཁུར་ལས་བདག་ལ་ཡ་ལའི་འགན་སྤུངས་མེད་པའི་དཔང་
ཡིག་འབྲི་དགོས་ཞེས་བརྗོད།
ཨཱ་ལི་མི་སི་ལིས་ཚོང་པའི་རེ་བ་ཇི་བཞིན་ཁྲིམས་ཁང་ནས་དཔང་མི་ཞིག་བོས་
ཏེ་དཔང་ཡིག་བྲིས་རྗེས་ཚོང་པར་སྤྲད་ནས་ལྡེ་མིག་བླངས་ཤིང༌། སྒོ་ཕྱེ་ནས་ནང་
དུ་སྡོད་པའི་གྲབས་བྱས། ཚོང་པས་རང་གི་འཁོར་གཡོག་ཅིག་མལ་གདན་ལེན་
པར་བཏང་ཐོག་ཚོམས་ཆེན་ནང་སྡོད་སྟེགས་ཐོག་གནས་མལ་ལེགས་པར་བཅོས་
མཚམས་ཁོང་གཉིས་པོ་རང་གི་ཁྱིམ་དུ་ལོག ཨཱ་ལི་མི་སི་ལི་ནི་ཡ་མཚན་ཆེན་པོས་
སྦུག་ཏུ་སོང་བའི་ཚེ་སྒོ་རའི་ནང་ཁྲོན་པ་ཞིག་ཡོད་པ་དེའི་འགྲམ་དུ་ཤིང་ཟོམ་ཞིག་
ཀྱང་ཡོད་པས། ཁོས་ཁྲོན་པ་ནས་ཆུ་བླངས་ཏེ་ཁ་བཀྲུ་ལག་བཤལ་བྱས་རྗེས་ཁ་འདོན་
བྱེད་འགོ་བཙུགས། དེ་ནས་འཁོར་གཡོག་དེ་སྦྱིན་བདག་གི་ངག་བཀོད་བཞིན་ཟས་
རིགས་དང་། སྒྲོན་མེ། ལཱ་སྟེགས། ཁྲུས་བུམ། ཆུ་སྣོད་སོགས་མཁོ་ཆས་སྐྱེལ་བར་
ཡོང་། ཁོས་ལཱ་སྒྲོན་སྤར་ཞིང་མཚན་མོའི་བཟའ་བཏུང་ཟིན་མཚམས་ཡུད་ཙམ་ཁ་
འདོན་བྱས་ནས་ཉལ་བའི་དུས་ལ་སླེབས་པ་ན། སྟེང་ཐོག་ཏུ་ཉལ་བར་སོང་ན་འདི་
ལས་ཉལ་སྤྲོ་བ་ཡོང་ཞེས་ཆིག་ལབ་རྒྱག་བཞིན་མལ་གདན་རྣམས་ཁུར་ནས་སྟེང་
ཐོག་ཏུ་ཁང་པ་ཆེ་ལེགས་ཤིག་ཡོད་པ་དེའི་ནང་དུ་ཉལ་བར་སོང་། ཁང་པ་དེའི་ཐོག་
རྣམས་ལ་གསེར་ཆུ་བྱུགས་ནས་མིག་གིས་མི་བཟོད་པའི་བཀྲག་མདངས་ལྡན་ཞིང༌།
རྩིག་པ་ཐམས་ཅད་རྡོ་ཀ་མ་རུ་པ་ཁྲ་བསྒྲིགས་ཀྱིས་ཤིན་ཏུ་མཛེས་ཤིང་རྒྱས་སྤྲོས་ཆེ་བ་
ཞིག་མཆིས། ཁོས་མལ་བཅོས་ནས་ཁུ་རན་གསུང་རབ་དུམ་བུ་འགའ་བསྐྱོར་ཏེ་ཉལ་
གྲབས་བྱེད་པའི་ཚེ་ན། གློ་བུར་དུ་ཧཱ་སན་གྱི་བུ་ཨཱ་ལི། བདག་གིས་ཁྱོད་ལ་རིན་ཆེན་
གསེར་གྱི་ཆར་པ་འབེབས་དགོས་སམ་ཞེས་གཟུགས་མེད་ཀྱི་སྒྲ་ཞིག་བྱུང་།
ཨཱ་ལི་མི་སི་ལིས་གསེར་གང་དུ་ཡོད་དམ་ཞེས་དྲིས་པ་ན། དེ་མར་མཐེབ་འགོ་
དང་མཚུངས་པའི་གསེར་གྱི་རྡོག་པོ་བགྲང་གིས་མི་ལངས་བ་ཆར་བཞིན་དུ་བབས་
ནས་ཁང་པ་ཆེན་པོ་དེ་ཡོངས་སུ་ཁེངས། དེ་མུར་ཡང་ཨཱ་ལི་མི་སི་ལིའི་རྣ་བར་ཁྱོད་
ཀྱིས་བཅོལ་བའི་རྒྱུ་དངོས་རྣམས་ཁྱོད་ལ་སྤྲད་ཡོད་དོ། །ད་ནི་བདག་གི་ལས་འགན་
འགྲུབ་སོང་བས་ཁྱོད་ཀྱིས་བདག་གློད་ནས་ཁོ་བོར་རང་དབང་སྤྲོད་རོགས་གྱིས་ཞེས་
བརྗོད་པ་ཐོས།
ཨཱ་ལི་མི་སི་ལི་ན་རེ། ཨཱ་ལཱ་མཁྱེན་ནོ། །ཁྱོད་ལ་གསེར་འདི་རྣམས་གང་ནས་
བྱུང་བའི་ལོ་རྒྱུས་བདག་ལ་ཤོད་ཅིག
ཡང་གཟུགས་མེད་ཀྱི་སྒྲ་དེས། འདི་ནི་གནའ་བོའི་དུས་ནས་ཁྱོད་ལ་བཞག་
པའི་རྒྱུ་ནོར་རེད། དུས་ཡུན་རིང་པོའི་ནང་ཁང་པ་འདིའི་ནང་ཞག་སྡོད་བྱེད་མི་བྱུང་
ཕྱིན་བདག་གིས་ཁོ་ལ། ཧཱ་སན་གྱི་བུ་ཨཱ་ལི། བདག་གིས་ཁྱོད་ལ་རིན་ཆེན་གསེར་
གྱི་ཆར་པ་འབེབས་དགོས་སམ་ཞེས་དྲིས་པ་ན། མི་དེ་རྣམས་ཤིན་ཏུ་སྐྲག་པར་གྱུར་
ནས་སྐད་ངན་འདོན་བཞིན་གསེར་གྱིས་མནན་ཏེ་འཆི་འགྲོ་བ་ཤ་སྟག་བྱུང་བས་ཁོ་བོ་
ཡང་རང་གི་གནས་སུ་བཞུད་འགྲོ་བ་ཡིན། ད་ལམ་ཁྱོད་འདིར་ཞག་སྡོད་བྱེད་པའི་
ཚེ་བདག་གིས་ཧཱ་སན་གྱི་བུ་ཨཱ་ལི། བདག་གིས་ཁྱོད་ལ་རིན་ཆེན་གསེར་གྱི་ཆར་པ་
འབེབས་དགོས་སམ་ཞེས་འདྲི་བའི་ཚེ་ན་ཁྱོད་ཀྱིས་གསེར་གང་དུ་ཡོད་ཅེས་དྲིས་བྱུང་
བས་ཁྱོད་ནི་གསེར་གྱི་བདག་པོ་ཡིན་པ་ཁོ་བོས་རྟོགས་པས་ཁྱོད་ལ་གསེར་གྱི་ཆར་
པ་ཕབ་པ་ཡིན། ད་དུང་ཡེ་མན་ཡུལ་དུའང་ཁྱོད་ལ་ནོར་མཛོད་ཅིག་ཡོད་པ་ཁྱོད་
སོང་ནས་དེ་རྣམས་ལེན་ཐུབ་ན་ཁྱོད་ལ་ཕན་པ་ཤིན་ཏུ་ཆེ་བ་ཡོང་། ད་ནི་ཁྱོད་ཀྱིས་
བདག་གློད་ནས་ཁོ་བོར་རང་དབང་སྤྲོད་རོགས་ཞེས་བརྗོད།
ཨཱ་ལི་མི་སི་ལི་ན་རེ། ཁྱོད་ཀྱིས་ཡེ་མན་ཡུལ་གྱི་ནོར་མཛོད་དེ་བདག་ལ་ཁུར་
ཡོང་ན་ཁོ་བོས་ཁྱོད་གློད་པར་བྱེད།
ཡང་གཟུགས་མེད་ཀྱི་སྒྲ་དེས།། བདག་གིས་རིན་པོ་ཆེའི་ནོར་མཛོད་དེ་ཁུར་
ཡོང་ན་ཁྱོད་ཀྱིས་བདག་གློད་པར་བྱེད་དམ། ནོར་མཛོད་དེར་ཡོད་པའི་བྲན་གཡོག་
རྣམས་ཀྱང་ཁྱོད་ཀྱིས་གློད་ཕོད་དམ་ཞེས་དྲིས་པ་ན་ཨཱ་ལི་མི་སི་ལིས་དེ་ལྟར་བྱུང་ན་
བདག་གིས་ཁྱོད་གློད་པར་བྱེད་ཅེས་བརྗོད་པ་ན། དེས་ཁྱོད་ཀྱིས་གནའ་སྐྱེལ་དམ་
བཅའ་འཇོག་དགོས་ཞེས་བརྗོད།
ཨཱ་ལི་མི་སི་ལིས་གནའ་སྐྱེལ་དམ་བཅའ་བཞག་རྗེས་བདག་ལ་ད་དུང་དོན་གལ་
ཆེན་ཞིག་ཡོད་པ་དེ་ཡང་ཁྱོད་ཀྱིས་སྒྲུབ་དགོས་ཞེས་བརྗོད་པ་ན། ཡང་གཟུགས་མེད་
ཀྱི་སྒྲ་དེས་ཁྱོད་ལ་དོན་ཅི་ཡོད་པ་ཤོད་ཅིག་བརྗོད།
ཨཱ་ལི་མི་སི་ལིས་བདག་གི་ཆུང་མ་དང་ཕྲུ་གུ་གཉིས་ཨེ་ཅིབ་ཡུལ་དུ་རྩྭ་སྤྱིལ་ཞིག་
གི་ནང་བསྡད་ཡོད་པས། ཁྱོད་ཀྱིས་ཁོང་མ་སྨད་གསུམ་པོ་སྐྱོན་ཆག་མེད་པར་འདིར་
ཁྲིད་ཡོང་དགོས་པ་ཡིན་ཞེས་བརྗོད།
ཡང་གཟུགས་མེད་ཀྱི་སྒྲ་དེས་ཨཱ་ལཱའི་དགོངས་པ་དང་མ་འགལ་ན་བདག་གིས་
ཁོང་མ་སྨད་གསུམ་བདེ་ཞིང་སྐྱིད་པའི་ངང་རྔ་བྱམས་ལ་དྲངས་ནས་ཞབས་ཞུའི་བྲན་
འཁོར་དང་བཅས་འདིར་བསྐྱལ་ཆོག་ལ། དེ་དང་ཆབས་ཅིག་ཏུ་ཡེ་མན་ཡུལ་གྱི་ནོར་
མཛོད་དེ་ཡང་མཉམ་དུ་ཁུར་ནས་ཡོང་ཆོག འོན་ཀྱང་བྱ་བ་འདི་སྒྲུབ་པར་དུས་ཡུན་
ཉིན་གསུམ་དགོས་པ་ཡིན་ཞེས་བརྗོད།
ཨཱ་ལི་མི་སི་ལིས་ཁང་ཆེན་དེའི་ནང་སྐོར་བ་ཞིག་བརྒྱབ་ནས་གསེར་རྣམས་
འཇོག་ཡུལ་བཙན་ས་ཞིག་འཚོལ་བའི་སྐབས་སུ་ལྟེས་དབང་དུ་གཞུ་ཁྱམས་ཀྱི་རྡོ་ཀ་
མ་རུ་པའི་རྩིག་ངོས་སུ་གཟེར་བུ་ཞིག་ཀེར་ལངས་སུ་ཡོད་པ་རིག་ནས་དེ་ལག་གིས་
མནན་ཙམ་བྱས་པ་ན། རྩིག་པ་དེ་རང་བཞིན་གྱིས་སྒོ་བྱེ་ནས་སྦུག་ཏུ་གཉེར་ཚང་
ཤིན་ཏུ་རྒྱ་ཆེ་བ་ཞིག་ཐོན་པ་དེའི་ནང་སོང་ནས་ལྟ་བའི་ཚེ། རས་ཀྱི་ཁུག་མ་མང་པོ་
ཡོད་པས། ཁོས་གསེར་རྣམས་རས་ཁུག་དེ་དག་ནང་བླུགས་ཏེ་གཉེར་ཚང་དེའི་ནང་
བཅུག་རྗེས་གཟེར་བུ་དེ་མནན་ཙམ་བྱས་པ་ན་རྩིག་པ་ཡང་རང་བཞིན་གྱིས་འགྲིགས་
ནས་སྔར་རྒྱུན་ལྟར་དུ་གྱུར། ཁོས་ཁང་པ་དེའི་ནང་ཐུག་ཤུལ་རེག་ཤུལ་མེད་པ་བཟོས་
རྗེས་ད་གཟོད་ཁང་ཆེན་དེ་ནས་ཐོན་ཏེ་ཚོམས་ཆེན་དུ་ལོག་མཚམས་ཇི་མི་སྙམ་པར་
སྡོད་སྟེགས་ཐོག་སྐྱིལ་ཀྲུང་དུ་བསྡད། དེའི་དུས་སུ་གློ་བུར་དུ་ཕྱི་ནས་སྒོ་བརྡུང་པའི་
སྒྲ་ཞིག་བྱུང་བ་ན། ཁོ་སྟན་ལས་ལངས་ཏེ་སྒོ་ཕྱེ་བར་སོང་བས་ཚོང་པའི་འཁོར་
གཡོག་དེ་སྦྱིན་བདག་གི་བཀའ་བཞིན་ཨཱ་ལི་མི་སི་ལི་ལ་གོད་ཆགས་འདྲ་བྱུང་ཡོད་
མེད་ལྟ་བར་ཡོང་།
ཨཱ་ལི་མི་སི་ལི་སྐྱོན་ཆགས་མེད་པར་གནས་པ་མཐོང་དུས་འཁོར་གཡོག་དེ་ཡིད་
ཤིན་ཏུ་དགའ་བར་གྱུར་ནས་རྟབ་རྟབ་པོར་བཀྲ་ཤིས་གཏམ་སྙན་སྐྱེལ་བར་སོང་།
ཁོས་སྦྱིན་བདག་ལ་སྐུ་ངོ་མཁྱེན། འདྲེ་ཐོན་པའི་ཁང་པའི་ནང་སྡོད་མཁན་ཚོང་པ་
དེ་སྐྱོན་ཆགས་མེད་པར་ཚོམས་ཆེན་ནང་གི་སྡོད་སྒྲོམ་ཐོག་ཙོག་པུར་བསྡད་འདུག་
པས་གནས་ཚུལ་གང་ཡང་ཐོན་མི་འདུག་ཅེས་བརྗོད། གཏམ་དེ་ཐོས་མ་ཐག་སྦྱིན་
བདག་དེ་ཡིད་ལ་སྤྲོ་བ་ཚད་མེད་འཕེལ་བས། དེ་མར་ཁོ་ལ་ཞོགས་ཟས་སྐྱེལ་བར་
སོང་། ཁོས་ཨཱ་ལི་མི་སི་ལི་ལ་འཐམས་ཏེ་དཔྲལ་བར་འོ་སྦྱར་ནས་མདང་ནུབ་ཁྱོད་
ལ་ཨཱ་ལཱའི་ཞལ་གཟིགས་བྱུང་ངམ་ཞེས་དྲིས།
ཨཱ་ལི་མི་སི་ལི་ན་རེ། མདང་ནུབ་བདག་སྟེང་ཐོག་གི་རྡོ་ཀ་མ་རུ་པ་བརྩིགས་
པའི་ཁང་ཆེན་དེའི་ནང་ཉལ་བ་ཡིན།
སྦྱིན་བདག་ན་རེ། མདང་ནུབ་ཁང་པ་དེའི་ནང་ཁྱོད་ལ་མཐོང་ཐོས་ཅི་བྱུང་ངམ།
ཨཱ་ལི་མི་སི་ལི་ན་རེ གང་ཡང་མ་བྱུང༌། མདང་ནུབ་བདག་ནི་ཁུ་རན་གསུང་
རབ་ལེའུ་འགའ་བསྐྱོར་རྗེས་མལ་དུ་ཞུགས་ནས་ད་ནང་བར་གཉིད་ཐེངས་གཅིག་
ལ་སོང་། ད་ནང་མལ་ལས་ལངས་ཏེ་ཁ་བཀྲུ་ལག་བཤལ་བྱས་རྗེས་ཞོགས་པའི་ཕྱག་
འཚལ་བརྒྱབ་སྟེ་འདིར་ངལ་གསོས་ནས་བསྡད་ཡོད།
སྦྱིན་བདག་ན་རེ། ཁྱོད་ལ་སྐྱོན་ཆགས་མ་བྱུང་བ་ཨཱ་ལཱའི་བཀའ་དྲིན་རེད།
ཚོང་པ་ནི་ཡ་མཚན་དང་སྤྲོ་བའི་བློ་ཅིག་ཅར་དུ་འཕེལ་བཞིན་ཨཱ་ལི་མི་སི་ལི་
དང་གྱེས་ནས་རང་ཁྱིམ་དུ་ལོག དེ་ནས་ཁོས་བྲན་གཡོག་མང་པོ་ཞིག་ལ་ཁྱིམ་ཆས་
དང་ཁོ་ཆས་དངོས་རིགས་མང་དག་ཅིག་བསྐུར་ནས་ཨཱ་ལི་མི་སི་ལིའི་སྡོད་གནས་
སུ་བཏང་སྟེ་ཁང་པའི་ནང་གད་བདར་དང་འཛིན་ཆས་གསར་པ་སྒྲིག་གཤོམ་བྱེད་
དུ་བཅུག་ནས་བེད་མེད་དུ་བཞག་པའི་ཁང་པ་དེ་སྐྱིད་པའི་སྡོད་ཁང་གསར་པ་ཞིག་
ཏུ་གྱུར། ཁང་པའི་ནང་སྒྲིག་སྒོ་རྣམས་ལེགས་པར་ཟིན་མཚམས་ཁོས་གཡོག་པོ་
གསུམ་དང༌། གཡོག་མོ་གསུམ། གཞོན་ནུ་མ་བཞི་བཅས་ཨཱ་ལི་མི་སི་ལིའི་ཞབས་
ཞུར་བཏང། དུས་དེ་ནས་བཟུང་ཨཱ་ལི་མི་སི་ལིའི་གྲགས་པ་ཇེ་ཆེར་སོང་ནས་ཡུལ་
གྱི་ཚོང་རིགས་འབྱོར་ལྡན་རྣམས་ཀྱིས་ཁོ་ཐུག་ཕྲད་ལ་ཡོང་ནས་ཆེ་སར་རྩ་ཆེའི་དངོས་
རིགས་དང་། ཆུང་སར་འཚོ་བའི་མཁོ་ཆས་དང་གྱོན་གོས་ལ་སོགས་པའི་ལག་རྟགས་
འདྲ་མིན་མང་པོ་བསྐྱལ། ཚོང་པ་དེ་དག་གིས་སྤྲོ་བ་ཆེན་པོས་ཁོ་ལ་ལྟ་རྟོག་དང་སྣེ་
ལེན་བྱས་ཏེ་ཁོ་གྲོང་ཁྱེར་ནང་ལྟད་མོ་སྤྲོ་སྐྱིད་ལ་ཁྲིད་པ་མ་ཟད། ཁྱེད་ཀྱི་ཚོང་ཟོག་
རྣམས་འདིར་དུས་ནམ་ཙམ་ལ་འབྱོར་བ་ཡིན་ཞེས་དྲིས།
ཨཱ་ལི་མི་སི་ལིས་ཉིན་གསུམ་ནས་འབྱོར་ཡོང་བ་ཡིན་ཞེས་བརྗོད།
ཉིན་གསུམ་སོང་མཚམས་ཁང་པ་ཆེན་པོ་དེའི་ནང་གསེར་མཛོད་བསྲུངས་ནས་
སྡོད་པའི་འདྲེ་དེ་དུས་བཀག་ཐོག་སྦག་ཏཱར་འབྱོར་ནས་ཨཱ་ལི་མི་སི་ལིར་ཁྱོད་རང་གི་
ཆུང་མ་དང་། ཕྲུ་གུ། བདག་གིས་ཡེ་མན་ནས་ཁུར་བའི་ཁྱོད་ཀྱི་རྒྱུ་ནོར་དང་བཅས་
པ་རྩིས་ལེན་གྱིས་ཤིག བདག་གིས་ཁོང་རྣམས་ལ་ཚོང་པའི་ཆས་གཡོགས་ནས་ཁྲིད་
ཡོང་བ་ཡིན། རྟ་དྲེལ་དང་། རྔ་མོང་། འཁོར་གཡོག་བཅས་ནི་འདྲེ་སྲིན་རྣམས་སྤྲུལ་
དུ་བཅུག་པ་ཡིན་ཞེས་བརྗོད།
གསེར་མཛོད་སྲུང་མཁན་འདྲེ་དེ་ནི་ཡེ་མན་ནས་ཨེ་ཅིབ་ཡུལ་དུ་སོང་སྟེ་ཨཱ་ལི་
མི་སི་ལིའི་ཆུང་མ་དང་ཕྲུ་གུ་མིང་སྲིང་བཅས་པ་བཀྲེས་ལྟོགས་ཀྱིས་མནར་ནས་ཤིན་
ཏུ་ཡ་ང་བའི་གནས་སུ་གྱར་བའི་ཚུལ་དེ་མཐོང་བས། ཁོས་མ་བུ་གསུམ་པོ་གྲོང་ཁྱེར་
གྱི་ཕྱིར་ཁྲིད་དེ་ཁོང་རྣམས་ལ་ཡེ་མན་གྱི་ནོར་མཛོད་ནས་བཏོན་པའི་རྒྱས་སྤྲོས་ཆེ་
བའི་གྱོན་པ་གཡོགས་ཤིང་། རྔ་བྱམས་ལ་བཞག་སྟེ་གཟབ་གཟེངས་ལྡན་པའི་སྒོ་ནས་
ཡུལ་སྦག་ཏཱར་ཁྲིད་རྗེས། རང་ཉིད་སྔོན་ལ་གྲོང་ཁྱེར་དུ་གནས་ཚུལ་སྐྱེལ་བར་སོང་།
གནས་ཚུལ་འབྱོར་འཕྲལ་ཨཱ་ལི་མི་སི་ལིས་དེ་མར་གྲོང་ནང་གི་ཚོང་པ་རྣམས་ཀྱི་སར་
སོང་ནས་ཁྱེད་ཅག་གྲོང་ཁྱེར་ཕྱི་རོལ་ཏུ་ཁོ་བོའི་ཚོང་ཟོག་ལ་གཟིགས་པཔར་ཕེབས།
ཁྱེད་ཅག་གི་སྐུ་ཟླ་རྣམས་ཀྱང་མཉམ་ཕེབས་ཀྱིས་ཁོ་བོའི་ཆུང་མ་དང་ངོ་ཤེས་གྲོགས་
འདྲིས་ཀྱི་སྐལ་བ་གནང་དུ་གསོལ་ཞེས་བརྗོད།
ཚོང་པ་རྣམས་ཀྱིས་མགྲིན་གཅིག་ཏུ་ལེགས་སོ་ལེགས་སོ། །ཞེས་བརྗོད་ནས་དེ་
མར་རང་རང་གི་འཁོར་གཡོག་རྣམས་ཆུང་མ་དང་བུ་ཕྲུག་འབོད་དུ་བཏང་། དེ་ནས་
ཚོང་པ་བཟའ་ཚོ་རྣམས་ཚོ་དང་ཚོ་བྱས་ཏེ་གྲོང་ཁྱེར་ཕྱི་རོལ་གྱི་སྐྱེད་ཚལ་ཆེན་པོ་ཞིག་
ཏུ་ཨཱ་ལི་མི་སི་ལིའི་ཚོང་ཕྲུག་དང་ཆུང་མ་བསྒུགས་ནས་བསྡད།
ཚོང་པ་རྣམས་དགའ་དགའ་སྤྲོ་སྤྲོའི་ངང་ཕན་ཚུན་གླེང་མོལ་བྱེད་སྐབས་གློ་
བུར་དུ་གྲོང་ཁྱེར་གྱི་འདབས་རོལ་ནས་རྡུལ་འཚུབ་ལང་ལོང་དུ་འཁྲིགས་བྱུང་བ་ན།
ཚང་མ་སྟན་ལས་ལངས་ཏེ་ལྟ་བའི་ཚེ་རྡུལ་འཚུབ་འཁྲིགས་པའི་ཕྱོགས་ནས་རྟ་དྲེལ་
དང་རྔ་མོང་གི་ཁལ་རུ་སྟོབས་ཆེ་བ་ཞིག་སླེབས་བྱུང་བ་ཇེ་ཉེ་ཇེ་ཉེར་སོང་ནས་ཁོང་
རྣམས་ཀྱི་མདུན་དུ་འབྱོར་བ་ན། དོས་རྒྱབ་པས་ཨཱ་ལི་མི་སི་ལིའི་ལག་ཏུ་འོ་སྦྱར་
ནས་སྨྲས་པར། སྦྱིན་བདག་མཁྱེན། ང་ཅག་ཁ་ཉིན་གྲོང་ཁྱེར་དུ་འབྱོར་རྒྱུ་ཡིན་ཡང་
ལམ་བར་དུ་རྐུན་ཇག་ཕྲད་དོགས་ཀྱིས་ཞག་ཚུགས་སུ་ཉིན་བཞི་བསྡད་ནས་རྐུན་ཁས་
འཇགས་མཚམས་ད་གཟོད་ཐོན་ཡོང་བ་ཡིན་ཞེས་བརྗོད།
ཚོང་པ་རྣམས་རང་རང་གི་དྲེའུ་བཞོན་ནས་ཚོང་རུའི་སྣེ་དྲངས་ཏེ་མདུན་དུ་
བསྐྱོད་པ་དང་། ཚོང་པའི་བཟའ་ཟླ་བུ་ཕྲུག་རྣམས་ཨཱ་ལི་མི་སི་ལིའི་ཆུང་མ་དང་བུ་
ཕྲུག་མཉམ་དུ་རྗེས་སུ་བསྙེགས་ནས་ཡོང་། ཚོང་པ་རྣམས་ཀྱིས་ཨཱ་ལི་མི་སི་ལིའི་ཚོང་
ཟོག་དོས་ཁལ་རྣམས་མཐོང་དུས་ངོ་གདོང་ནས་ཡིད་སྨོན་གྱི་མདངས་ཕྱུངས་ཤིང་།
བུད་མེད་དང་བུ་ཕྲུག་རྣམས་ནི་ཨཱ་ལི་མི་སི་ལིའི་ཆུང་མའི་རྒྱན་གོས་ལ་བལྟས་ནས་
ཁྱེད་ཀྱི་གོས་བཟང་པོ་འདི་ལྟ་བུ་འབྱོར་ལྡན་མི་དྲག་ལྟ་བཞག་སྦག་ཏཱའི་རྒྱལ་པོའི་
བཙུན་མོ་ལ་ཡང་འབྱོར་དཀའ་བ་རེད་ཅེས་བསྔགས་བརྗོད་ཀྱི་མེ་ཏོག་སྟོར།
ཚོང་པ་རྣམས་ཀྱིས་ཨཱ་ལི་མི་སི་ལི་དང༌། ཚོང་པའི་བཟའ་ཟླ་བུ་ཕྲུག་ཚོས་ཨཱ་ལི་
མི་སི་ལིའི་བཟའ་ཟླ་བུ་ཕྲུག་མཉམ་དུ་དགའ་དགའ་སྤྲོ་སྤྲོའི་ངང་གྲོང་ཁྱེར་སྦག་ཏཱའི་
ནང་ཞུགས་ཏེ་སྔ་ས་ནས་གྲ་སྒྲིག་བྱས་པའི་ཁང་པ་ཆེན་པོ་དེར་སླེབས་པ་དང་། དོས་
ཁལ་རྣམས་སྒོ་རའི་ནང་ཕབ་ནས་དོ་པོ་རྣམས་སྦུག་ཁང་དུ་བཅུག ཚོང་པའི་བཟའ་
ཟླ་བུ་ཕྲུག་རྣམས་བཀོད་པ་མཛེས་ཤིང་རྒྱས་སྤྲོས་ཆེ་བའི་རྡོ་ཀ་མ་རུ་པའི་ཁང་ཆེན་
དེའི་ནང་སྣེ་ལེན་བྱས། དེ་ནི་མེ་ཏོག་རྣམ་པར་བཞད་ཅིང་བྱ་བྱེའུ་སྐད་སྙན་སྒྲོག་
པའི་སྐྱེད་ཚལ་ཆེན་པོ་ཞིག་དང་འདྲ་བས། ཐམས་ཅད་དགོད་སྒྲ་དང་སྨོན་སྒྲའི་ཁྲོད་
དུ་ཉིན་གུང་མཚམས་སུ་སླེབས་པ་ན་འཁོར་གཡོག་རྣམས་ཀྱིས་ཕུན་སུམ་ཚོགས་པའི་
གུང་ཟས་བཤམས་ནས་སྐུ་མགྲོན་རྣམས་ལ་སྣེ་ལེན་ཞུས། སྐུ་མགྲོན་རྣམས་བཟའ་
བཏུང་ལ་ཚིམས་པར་རོལ་རྗེས་དྲི་ཞིམ་རྒྱ་སེའི་ཆུ་བཟང་བཏོར་ཞིང་སྤོས་དཀར་གྱི་
བདུག་སྤོས་སྦྱངས།
དེ་ནས་ཚོང་པ་རྣམས་ཀྱིས་ཨཱ་ལི་མི་སི་ལི་དང་ཞལ་གྱེས་ཞུས་རྗེས་རང་གི་ཆུང་
མ་དང་བུ་ཕྲུག་རྣམས་ཁྲིད་ནས་རང་རང་གི་ཁྱིམ་དུ་ལོག ཚོང་པ་དང་བཟའ་ཟླ་
རྣམས་ནི་ཨཱ་ལི་མི་སི་ལིའི་འཁོས་འབྱོར་ལ་ཡིད་སྨོན་ཚད་མེད་སྐྱེས་པས། ཚང་མས་
ཁོ་ལ་ཉེ་དགའ་ངོ་བསྟོད་བྱེད་རྒྱུའི་བློ་ཡིས་རང་རང་གི་འབྱོར་འཁོས་ལ་གཞིགས་པའི་
ལེགས་གཟོའི་སྐྱེས་དངོས་སྤམ་མི་ཆུང་བ་ཁོ་ལ་བསྐྱལ། ཚོང་པ་རྣམས་ཀྱི་ཆུང་མ་དེ་
དག་ཀྱང་ཕན་ཚུན་ཕྲག་དོག་གིས་ཡིད་བརླམས་ཏེ་ཨཱ་ལི་མི་སི་ལིའི་ཆུང་མར་སྤྲོད་
རྒྱུའི་རང་རང་གི་སྐྱེས་དངོས་གྲ་སྒྲིག་བྱས། དུས་དེའི་རིང་ཨཱ་ལི་མི་སི་ལིར་འབྱོར་
བའི་སྐྱེས་དངོས་ཀྱི་ཁྲོད་དུ་གཞོན་ནུ་མ་དང༌། བྲན་གཡོག་ཕོ་མོ། འབྲུ་རིགས།
མངར་ཆའི་ཟས་རིགས་སོགས་གང་དགོས་མི་ཚང་བ་མེད་པ་བྱུང་ཞིང༌། ལྷག་པར་དུ་
ཁང་པའི་བདག་པོ་དེ་ནི་སྤྲོ་བ་ཆེན་པོས་ཨཱ་ལི་མི་སི་ལིར་རོགས་རམ་བྱ་རྒྱུར་མངོན་
པར་ཕྱོགས་ཤིང་ཕྱི་ནང་བྱེད་སྒོ་ཐམས་ཅད་རང་གིས་ལེགས་པར་བསྐྱངས། དེ་ནས་
ཁོས་ཨཱ་ལི་མི་སི་ལིར་འཁོར་གཡོག་རྣམས་ལ་ཁལ་མ་རྣམས་རྟ་རར་བཅུག་ནས་ཁོ་ཚོ་
ངལ་གསོ་བར་བྱེད་དགོས་ལུགས་བརྗོད།
ཨཱ་ལི་མི་སི་ལིས་ཁོང་རྣམས་དོ་ནུབ་རང་ལོག་འགྲོ་བ་ཡིན་པས་དེ་ལྟར་བྱེད་མི་
དགོས། ཞེས་བརྗོད་མུར་ཁྱོད་རྣམས་དོ་ནུབ་རང་ཡུལ་དུ་ཕྱིར་ལོག་གྱིས་ཤིག་ཅེས་
བརྗོད་པས། འཁོར་གཡོག་དེ་རྣམས་ཀྱིས་སྦྱིན་བདག་གི་བཀའ་བཞིན་ཁལ་མ་དེད་
ནས་གྲོང་ཁྱེར་གྱི་ཕྱི་རོལ་དུ་སླེབས་པ་དང་རེ་རེ་བཞིན་གུང་ལ་འཕུར་ནས་ཐམས་
ཅད་ཁབ་ས་ཐིམ་དུ་གྱུར།
ཨཱ་ལི་མི་སི་ལིས་ཁང་བདག་ལ་ལེགས་བཟོའི་ཚུལ་དུ་དེ་གར་ཉིན་ཞག་གསུམ་
གྱི་རིང་སྣེ་ལེན་མགྲོན་སྐྱོང་གཟབ་ཅིང་རྒྱས་པ་བྱས། ཁང་བདག་ཕྱིར་ལོག་སོང་རྗེས་
ཁོ་ནི་ད་གཟོད་རང་གི་ཆུང་མ་དང་ལྷོད་མོལ་བྱེད་པའི་སྐལ་བ་བྱུང་བས་ཁོས་བརྩེ་
བ་ཆེན་པོས་ཆུང་མར་བདག་སོང་བའི་ཤུལ་དུ་ཁྱོད་ཅག་རྣམས་འཚོ་བ་ཇི་ལྟར་སྤྱད།
དཀའ་སྡུག་ཇི་འདྲ་བྱུང་ཞེས་དྲིས་པ་ན། ཆུང་མས་བཀྲེས་ལྟོགས་གྲང་རེག་གིས་མི་
བཟོད་པའི་སྡུག་བསྔལ་བྱུང་ཚུལ་རྣམས་ཞིབ་པར་གླེང་། ཨཱ་ལི་མི་སི་ལིས་ཨཱ་ལཱའི་
ཐུགས་རྗེས་ད་ནས་བཟུང་ངེད་རྣམས་བཀྲེས་ལྟོགས་གྲང་རེག་གི་སྡུག་བསྔལ་མྱོང་
དགོས་པ་མ་མཆིས། ཁྱོད་མ་བུ་རྣམས་འདིར་ཇི་ལྟར་སླེབས་བྱུང་ངམ་ཞེས་དྲིས།
ཆུང་མ་ན་རེ། མདང་ནུབ་བདག་མ་བུ་གསུམ་གཉིད་དུ་ཡུར་བའི་ཚེ། སྣང་
བསམ་དྲན་བསམ་མེད་པར་སྐྱེ་བོ་འགས་ངེད་ཚོ་གུང་ལ་བཏེགས་ནས་འཕུར་འཕུར་
བའི་མཐར་ཨ་རབ་ཀྱི་རས་གུར་ཕུབ་པའི་ཡུལ་ཞིག་ཏུ་བབས། དེར་དོས་བཀལ་བའི་
རྔ་མོང་མང་པོ་དང་རྔ་མོང་གི་འགྱོགས་བྱམས་ཆེན་པོ་གཉིས་འདུག་པ་དེ་དག་གི་
མཐའ་སྐོར་དུ་བྲན་གཡོག་དང་འཁོར་གཡོག་མང་པོ་འདུག་པས། ཁོ་མོས་ཁྱོད་ཅག་
སུ་ཡིན། ཟོག་འདི་དག་སུ་ཞིག་གི་ཡིན་ནམ་ཞེས་དྲིས་པ་ན། མི་དེ་རྣམས་ཀྱིས་ང་
ཅག་ནི་ཚོང་དཔོན་ཨཱ་ལི་མི་སི་ལིའི་བྲན་གཡོག་ཡིན། སྦྱིན་བདག་གི་བཀའ་བཞིན་
ཁྱེད་ཚོ་བསུ་བར་ཡོང་ནས་ཁྱེད་རྣམས་ཡུལ་སྦག་ཏཱར་སྐྱེལ་མཁན་ཡིན་ཞེས་བརྗོད།
བདག་གིས་སྦག་ཏཱར་ལམ་ཐག་ཇི་ཙམ་ཡོད་ཅེས་དྲིས་པས། མི་དེ་རྣམས་ཀྱིས་ཞག་
གཅིག་ལ་སླེབས་འགྲོ། ཞེས་བརྗོད་ནས་ངེད་མ་བུ་གསུམ་རྔ་བྱམས་ལ་དྲངས་ནས་
ནུབ་གཅིག་སོང་བའི་ཕྱི་ཉིན་འདིར་འབྱོར་ཏེ་ཁྱོད་དང་ཕྲད། ལམ་བར་དུ་གེགས་
བར་དཀའ་སྡུག་སོགས་གང་ཡང་མ་བྱུང་ཞེས་བརྗོད།
ཨཱ་ལི་མི་སི་ལི་ན་རེ། གྱོན་པ་འདི་དག་ཁྱོད་རྣམས་ལ་སུ་ཡིས་བྱིན།
ཆུང་མ་ན་རེ། དོས་རྒྱབ་པ་དེས་ཁལ་དོའི་ཁྲོད་ཀྱི་དོད་སྒམ་ཞིག་སྒོ་ཕྱེ་སྟེ་གྱོན་
པ་འགའ་བཏོན་ནས་ང་ཅག་མ་བུ་གསུམ་ལ་གོས་ཆ་ཚང་རེ་གཡོགས་རྗེས་དོད་སྒམ་
སྒོ་བརྒྱབ་སྟེ་ལྡེ་མིག་བདག་གི་ལག་ཏུ་སྤྲད་ནས་ལྡེ་མིག་འདི་ཁྱོད་ཀྱིས་ལེགས་པར་
ཉོར་ལ་སླད་མར་ཁྱོད་ཀྱི་ཟླ་བོར་སྤྲོད་ཅིག་བརྗོད། ཨོ། ལྡེ་མིག་འདིར་ཡོད་ཅེས་
བརྗོད་ནས་ཁོ་ལ་སྤྲད།
ཨཱ་ལི་མི་སི་ལི་ན་རེ། གྱོན་གོས་འཇུག་སྒམ་དེ་ཁྱོད་ཀྱིས་ངོ་ཆོད་དམ་ཞེས་དྲིས་
པས་ཆུང་མས་བདག་གིས་ངོ་ཆོད་ཡོང་ཞེས་བརྗོད།
ཨཱ་ལི་མི་སི་ལིས་ཆུང་མ་དོད་ཁང་དུ་ཁྲིད་ནས་དོད་སྒམ་དེ་དག་ལ་ལྟ་བར་
བཅུག་པ་ན། མོས་ཞིབ་པར་བལྟས་ནས་དེ་ཁྲོད་ཀྱི་སྒམ་ཞིག་ལ་མཛུབ་མོ་བཙུགས་
ཏེ་གྱོན་གོས་འཇུག་སའི་སྒམ་འདི་རེད་ཅེས་བརྗོད།
ཨཱ་ལི་མི་སི་ལིས་སྒམ་སྒོ་ཕྱེ་ནས་ལྟ་བའི་ཚེ་དེའི་ནང་རྩ་ཆེའི་གྱོན་ཆས་ཤ་
སྟག་ཐོག་དོད་སྒམ་ཞན་རྣམས་ཀྱི་ལྡེ་མིག་ཆ་ཚང་བླུགས་ཡོད་པ་ན། ཁོས་ལྡེ་མིག་
དེ་དག་གིས་དོད་སྒམ་རེ་རེ་བཞིན་ཁ་ཕྱེ་ནས་ལྟ་བའི་ཚེ། དེ་དག་ནང་རྒྱལ་པོའི་
མཛོད་དུའང་མཐོང་དཀོན་པའི་རིན་པོ་ཆེ་སྣ་ཚོགས་བླུགས་ཡོད་པས། ཁོས་སྒམ་
དེ་རྣམས་སྔར་རྒྱུན་བཞིན་སྒོ་བརྒྱབ་རྗེས་ལྡེ་མིག་ཁུར་ནས་ཁང་པ་ཆེན་པོ་དེའི་ནང་
སོང་སྟེ་དགའ་ཚོར་ཆེན་པོས་འདི་ནི་ཨཱ་ལཱའི་བཀའ་དྲིན་རེད་ཅེས་བརྗོད། དེ་ནས་
ཁོས་གཟེར་བུ་བཏབ་པའི་རྡོ་ཀ་མ་རུ་པའི་རྩིག་པ་དེའི་འགྲམ་དུ་སོང་ནས་གཟེར་བུ་
མནན་པས། སྒོ་བྱེ་བ་དང་དེའི་ནང་སོང་ནས་གསེར་རྣམས་ཆུང་མར་བསྟན་པ་ན་
ཆུང་མས་གསེར་མང་པོ་འདི་འདྲ་གང་ནས་བྱུང་ཞེས་དྲིས།
ཨཱ་ལི་མི་སི་ལི་ན་རེ། འདི་ནི་ཨཱ་ལཱ་ཐུགས་རྗེ་ཅན་གྱིས་ང་ཅག་ལ་གནང་བ་
རེད། ཁོ་བོ་ཁྱིམ་ནས་ཐོན་རྗེས་འགྲོ་བའི་དམིགས་པ་མེད་པར་གར་སླེབས་སར་སོང་
བས་ཡུལ་པུ་ལེ་ཀུ་རུ་སླེབས། དེ་གར་ཡུལ་ཏི་མུ་ཡཱ་ཐུར་འགྲོ་མཁན་གྲུ་ཞིག་ཡོད་པ་
དེར་ཞུགས་ནས་སོང་བས་ཏི་མུ་ཡཱ་ཐུར་སླེབས་ནས་དེ་གར་ཕ་དམ་པའི་གྲོགས་པོ་
ཞིག་དང་ཕྲད་དེ་ཁོང་གིས་བདག་ཁྱིམ་དུ་ཉར་ནས་སྣེ་ལེན་གཟབ་ཅིང་རྒྱས་པ་བྱས།
ཁོས་བདག་གང་དུ་འགྲོ་ཞེས་དྲིས་བྱུང་བ་ན། བདག་ཡུལ་ཏཱ་མཱ་སར་གཉེན་ཕྲད་དུ་
འགྲོ་བ་ཡིན། དེ་ལྟར་ཁྱིམ་ནས་བྲལ་བའི་རྗེས་ཀྱིས་གནས་ཚུལ་རྣམས་ཞིབ་ཅིང་ཕྲ་བ་
ཞིག་གླེང་། གཏམ་དེ་ཐོས་པ་ན་ཆུང་མས་འདི་ནི་ཁྱོད་ཀྱི་ཕ་དམ་པ་འདས་ཁར་ཨཱ་
ལཱར་གསོལ་བ་སྨོན་ལམ་བཏབ་པའི་མཐུ་ལས་བྱུང་བ་རེད། ཕ་དམ་པ་འདས་ཁར་ཨཱ་
ལཱ་ཐུགས་རྗེ་ཅན་གྱིས་བདག་གི་བུ་ལ་མགོན་དང་དཔུང་གཉེན་མཛོད། ཁོ་ལ་རྐྱེན་
ངན་བར་ཆད་བྱུང་ཚེ་ཁྱེད་ཀྱི་སྐྱབས་འོག་ནས་མ་འདོར་བར་གེགས་བར་ཐམས་ཅད་
མྱུར་དུ་ཞི་ནས་མི་ཚེའི་ལམ་སྟོན་མཛོད་ཅིག་ཅེས་སྨོན་ལམ་བཏབ་སོང་བས་ཨཱ་ལཱས་
ཁྱོད་སྡུག་བསྔལ་ལས་བསྐྱབ་པ་རེད་ན། ད་ནས་བཟུང་ཁྱོད་ཀྱིས་བཟའ་བཏུང་གི་
གྲོགས་ངན་འཁྱམ་པོ་དེ་རྣམས་རིང་དུ་དོར་ནས་ཨཱ་ལཱའི་བཀའ་དང་མི་འགལ་བར་
མི་བཟང་ཚུལ་ལྡན་ཞིག་བྱེད་དགོས་ཞེས་བརྗོད།
ཨཱ་ལི་མི་སི་ལིས་བདག་གིས་ཁྱོད་ཀྱི་བསླབ་བྱ་སེམས་ལ་འཇོག ཨཱ་ལཱ་ཐུགས་རྗེ་
ཅན་གྱིས་བདག་ལ་མགོན་སྐྱབས་མཛད་ནས་བདག་གྲོགས་འཁྱམ་པོ་དེ་རྣམས་དང་
འབྲེལ་ཐག་གཙང་མར་ཆོད་པ་ཤོག ད་ནས་བཟུང་ཁོ་བོས་སྔར་བྱས་རྒྱབ་བསྐྱུར་
གྱིས་ཨཱ་ལཱའི་བཀའ་དང་མི་འགལ་བར་ཨི་སི་ལམ་གྱི་ཆོས་པ་རྣམ་དག་ཅིག་བྱ་རྒྱུ་
ཡིན་ཞེས་བརྗོད། དུས་དེ་ནས་བཟུང་ཨཱ་ལི་མི་སི་ལི་བདེ་ཞིང་སྐྱིད་པའི་འཚོ་བར་
རོལ། ཁོས་གྲོང་ཁྱེར་དེའི་འདུ་འཛི་ཆེ་ཁུལ་དུ་ཚོང་ཁང་ཞིག་བཙུགས་ཏེ་རང་གི་བུ་
དང་འཁོར་གཡོག་རྣམས་མཉམ་ཁྲིད་ཀྱིས་ཚོང་གི་ལས་སུ་གཞོལ་བས། ཁོ་ནི་གྲོང་
ཁྱེར་སྦག་ཏཱའི་ནང་གྲགས་པ་ཆེ་ཤོས་ཀྱི་ཚོང་པ་འབྱོར་ལྡན་པ་ཞིག་ཏུ་གྱུར། དུས་
གང་ཙམ་སོང་བ་ན་གྲགས་པ་རྒྱལ་པོའི་སྙན་དུ་འཁྱོལ་བས། རྒྱལ་པོས་བློན་ཆེན་
ཞིག་ཁོ་འབོད་དུ་བཏང༌། བློན་ཆེན་ཁོའི་ཚོང་ཁང་དུ་ཡོང་ནས་བདག་ནི་རྒྱལ་པོའི་
བཀའ་བཞིན་ཁྱོད་གདན་འདྲེན་པར་ཡོང་བ་ཡིན་ན་ཁྱོད་ཕྲལ་དུ་རྒྱལ་པོ་མཇལ་བར་
ཕེབས་ཞེས་བརྗོད།
ཨཱ་ལི་མི་སི་ལི་ནི་རང་ལ་རྒྱལ་པོའི་གཟིགས་པ་ཐོབ་པའི་དགའ་ཚོར་གྱིས་རྒྱལ་
པོའི་བཀའ་བཞིན་ཞུའོ། །ཞེས་བརྗོད་རྗེས་རྒྱལ་པོར་འབུལ་རྒྱུའི་ཕྱག་རྟགས་སྲིད་ན་
དཀོན་པའི་མུ་ཏིག་དང་ཕ་ལམ་སོགས་རིན་པོ་ཆེའི་ནོར་གྱིས་བཀང་བའི་སྒམ་ཆུང་
བཞི་ཁུར་ནས་བློན་ཆེན་དང་མཉམ་དུ་རྒྱལ་པོ་མཇལ་བར་བསྐྱོད། ཁོ་ཕོ་བྲང་དུ་
སླེབས་པ་དང་རྒྱལ་པོའི་མདུན་དུ་པུས་མོ་ས་ལ་བཙུགས་ཏེ་ས་ཐོག་ཏུ་འོ་སྦྱོར་བའི་
གུས་ཕྱག་ཕུལ་ནས་རྒྱལ་པོར་བསྔགས་བརྗོད་དང་རྒྱལ་པོ་སྐུ་ཚེ་ཁྲི་ཕྲག་བརྟན་པའི་
སྨོན་ལམ་ལན་གསུམ་བཏབ། རྒྱལ་པོ་ཐུགས་དགྱེས་ནས་ཁོ་ལ་ཁྱེད་བདག་གི་རྒྱལ་
ཁབ་ཏུ་ཕེབས་པ་ལེགས་སོ། །ཁོ་བོ་ཡང་ཡིད་ལ་སྤྲོ་བ་ཆེ་བྱུང་ཞེས་གསུངས།
ཨཱ་ལི་མི་སི་ལི་ན་རེ། ཀྱེ། རྒྱལ་པོ་ཆེན་པོ་མཁྱེན། བདག་གིས་རྒྱལ་པོ་ཆེན་པོ་
ཁྱེད་ལ་འབུལ་རྒྱུའི་དངོས་སྐྱེས་ཕྲན་བུ་ཁུར་ཡོད་པས་དགྱེས་བཞེས་ཡོད་པ་ཞུ། ཞེས་
བརྗོད་བཞིན་དུ་སྒམ་ཆུང་དེ་དག་རང་གི་ལག་པས་སྤྱི་བོའི་ཐོག་ཏུ་བཏེགས་ནས་རེ་
རེ་བཞིན་རྒྱལ་པོའི་སྐུ་མདུན་དུ་ཕུལ། རྒྱལ་པོས་སྒམ་ཆུང་དེ་དག་ཁ་ཕྱེ་ནས་གཟིགས་
པའི་ཚེ་དངོས་པོ་དེ་འདྲ་བ་རང་གི་གན་མཛོད་དུའང་མེད་ལ་རིན་ཐང་མཛོད་ནང་
གི་དངུལ་དང་མཉམ་པའི་ངོ་མཚར་ཆེ་བའི་རིན་པོ་ཆེ་ཤ་སྟག་ལ་སོང་གཤིས། རྒྱལ་
པོ་ཐུགས་རབ་ཏུ་དགྱེས་ནས་ཚོང་དཔོན་ཁྱེད་ཀྱི་དངོས་སྐྱེས་རྣམས་བདག་གིས་དང་
བས་ལེན་ལ། བདག་གིས་ཀྱང་ཁྱོད་ལ་ཁྱོད་ཀྱི་དངོས་སྐྱེས་ཀྱི་རིན་ཐང་དང་མཚུངས་
པའི་ལེགས་བཟོའི་སྐྱེས་ལན་སྤྲོད་རྒྱུ་ཡིན་ཞེས་གསུངས།
ཨཱ་ལི་མི་སི་ལི་ཡིད་ལ་སྤྲོ་བ་དཔག་མེད་བྱུང་བས་རྒྱལ་པོའི་ཕྱག་ལ་འོ་སྦྱར་རྗེས་
གུས་ཕྱག་ཕུལ་ཏེ་རང་ཁྱིམ་དུ་བཞུད། ཁོ་ལོག་པའི་རྗེས་སུ་རྒྱལ་པོས་ཞི་དྲག་དཔོན་
རིགས་རྣམས་བོས་ནས་དངོས་སྐྱེས་དེ་རྣམས་ལ་ལྟ་བར་བཅུག་སྟེ་སྨྲས་པར། བདག་
གི་བུ་མོ་མདུན་མར་སློང་དུ་ཡོང་མཁན་རྒྱལ་སྲས་ཇི་ཙམ་ཡོད་དམ་ཞེས་དྲིས།
དཔོན་བློན་རྣམས་ཀྱིས་སྲས་མོ་མདུན་མར་སློང་མཁན་རྒྱལ་སྲས་ཤིན་ཏུ་མང་
པོ་ཡོད་ཅེས་བརྗོད།
རྒྱལ་པོས་དེ་རྣམས་ཀྱིས་བདག་ལ་དངོས་སྐྱེས་རྩ་ཆེན་འདི་འདྲ་བ་བྱིན་པ་ཨེ་
ཡོད་ཅེས་དྲིས་པ་ན།
དཔོན་བློན་རྣམས་ཀྱིས་དངོས་སྐྱེས་རྩ་ཆེན་འདི་ལྟ་བུ་འབུལ་མཁན་གཅིག་ཀྱང་
བྱུང་བ་མ་ཡིན་ཞེས་བརྗོད།
རྒྱལ་པོས་ཚོང་དཔོན་དེ་བདག་གི་བུ་མོའི་གོ་མག་ཏུ་ལེན་པར་འདོད་པས་ཁྱོད་
རྣམས་མོས་སམ།
ཞི་དྲག་དཔོན་བློན་རྣམས་ཀྱིས་མགྲིན་གཅིག་ཏུ་རྒྱལ་པོའི་དགོངས་པ་བཞིན་
བསྒྲུབས་ན་ཉེས་པར་མི་འགྱུར་ཞེས་བསྔགས་བརྗོད་ཀྱི་མེ་ཏོག་སྟོར།
རྒྱལ་པོས་འཁོར་གཡོག་རྣམས་ལ་དངོས་སྐྱེས་སྒམ་ཆུང་བཞི་པོ་དེ་བསྐུར་ནས་
བཙུན་མོའི་ཕོ་བྲང་དུ་བྱོན་ཏེ་དངོས་པོ་རྩ་ཆེན་དེ་རྣམས་བཙུན་མོར་བསྟན། རིན་
ཐང་གཞལ་དུ་མེད་པའི་དངོས་པོ་རྩ་ཆེན་འདི་ལྟ་བུ་བཙུན་མོས་ཀྱང་སྔར་ནས་མཐོང་
མྱོང་བ་མ་ཡིན་པས་བསྔགས་བརྗོད་ཡང་ཡང་བྱས་རྗེས་དངོས་པོ་འདི་རྣམས་རྒྱལ་པོ་
གང་ཞིག་གིས་ཕུལ་བ་ཡིན་ནམ། ངེས་མེད་བདག་ཚོའི་བུ་མོ་མདུན་མར་སློང་མཁན་
རྒྱལ་སྲས་ཤིག་གིས་བྱིན་པ་མ་ཡིན་ནམ་ཞེས་བརྗོད།
རྒྱལ་པོ་ན་རེ། འདི་ནི་སྦག་ཏཱར་ཚོང་རྒྱག་ཏུ་ཡོང་བའི་ཨེ་ཅིབ་ཡུལ་གྱི་ཚོང་པ་
ཞིག་གིས་བདག་ལ་བྱིན། བདག་གིས་ཁོའི་གྲགས་པ་ཐོས་ནས་བློན་ཆེན་ཚོང་དཔོན་
དེ་འབོད་ལ་བཏང་། བབདག་གི་ཡིད་ལ་ཚོང་དཔོན་དང་འབྲེལ་ལམ་ཚུགས་རྗེས་ཁོའི་
ས་ནས་མུ་ཏིག་ཉོས་ཏེ་བུ་མོར་རྒྱན་ཆ་བཟོ་དགོས་སྙམ། ཁོ་ཕོ་བྲང་དུ་ཡོང་བའི་ཚེ་
རྩ་ཆེའི་དངོས་སྐྱེས་སྒམ་བཞི་ཁུར་འདུག ཁོ་ནི་བློ་རིག་གསལ་ཞིང་སྤྱང་གྲུང་ལྡན་
པ་རྒྱལ་སྲས་གཞོན་ནུ་རྣམས་དང་དབྱེར་མ་མཆིས། ཁོས་བདག་ལ་ཚོར་བ་བཟང་
པོ་ཞིག་བྱིན་བྱུང་ལ། བདག་ཀྱང་ཁོ་ལ་ཡིད་ཀྱི་ཀློང་ནས་སྤྲོ་བ་བརྟས་གཤིས། ཚོང་
པ་དེ་བདག་ཅག་གི་བུ་མོའི་གོ་མག་ཏུ་ལེན་པར་འདོད་པ་ཡིན། བདག་གིས་ཁོ་པས་
བྱིན་པའི་དངོས་སྐྱེས་རྣམས་ཞི་དྲག་དཔོན་བློན་རྣམས་ལ་བསྟན་པ་ན་ཐམས་ཅད་
ཀྱིས་སྲས་མོ་མདུན་མར་སློང་མཁན་རྒྱལ་པོའི་སྲས་མང་ན་ཡང་དངོས་སྐྱེས་རྩ་ཆེན་
འདི་ལྟ་བུ་འབུལ་མཁན་གཅིག་ཀྱང་བྱུང་བ་མ་ཡིན་ཞེས་བརྗོད། བདག་གིས་ཁོང་
རྣམས་ལ་ཚོང་དཔོན་དེ་བདག་གི་བུ་མོའི་གོ་མག་ཏུ་ལེན་པར་འདོད་ན་ཁྱོད་རྣམས་
མོས་སམ་ཞེས་དྲིས་པ་ན། དཔོན་བློན་ཐམས་ཅད་ཀྱིས་མགྲིན་གཅིག་ཏུ་རྒྱལ་པོའི་
དགོངས་པ་བཞིན་བསྒྲུབས་ན་ཉེས་པར་མི་འགྱུར་ཞེས་བརྗོད་ན། གནད་དོན་འདི་
ཐད་ལ་ཁྱོད་ཀྱི་ཡིད་ལ་ཇི་ལྟར་བསམས་ཞེས་དྲིས།
བཙུན་མོ་ན་རེ། དོན་འདི་ནི་ཨཱ་ལཱ་དང་ཁྱེད་ཀྱི་ཕྱག་ཏུ་ཡོད་པས། རྒྱལ་པོ་
ཁྱེད་ཀྱི་དགོངས་པར་བབས་ན་དེ་གས་ཆོག
རྒྱལ་པོ་ན་རེ། ལེགས་སོ། །ཨཱ་ལཱའི་བཀའ་དང་མི་འགལ་ན་ང་ཅག་གི་བུ་མོ་ན་
གཞོན་དེའི་མདུན་མར་གཏོང་བར་བྱའོ། །
ཕྱི་ཉིན་ཞོགས་པ་རྒྱལ་བློན་མདུན་གྲོས་ཀྱི་དབུས་སུ་ཨཱ་ལི་མི་སི་ལི་དང་གྲོང་
ཁྱེར་སྦག་ཏཱའི་ཚོང་རིགས་རྣམས་བོས་ནས་ཨཱ་ལི་མི་སི་ལི་རྒྱལ་པོའི་སྲས་མོའི་གོ་མག་
ཏུ་ལེན་རྒྱུའི་བཀའ་བསྒྲགས་པ་དང་ཆབས་ཅིག་ཏུ་ཁྲིམས་དཔོན་གདན་དྲངས་ནས་
ཁྱོད་ཀྱིས་སྲས་མོ་དང་ཨཱ་ལི་མི་སི་ལི་དབར་གྱི་གཉེན་ཡིག་འབྲི་དགོས་ཞེས་བཀའ་
ཕབ། གཏམ་དེ་ཐོས་པ་དང་ཨཱ་ལི་མི་སི་ལིས་དེ་མར་སྟན་ལས་ལངས་ཏེ་སྨྲས་པར། ཀྱེ།
རྒྱལ་པོ་ཆེན་པོ་དགོངས་སུ་གསོལ། ཁོ་བོ་ནི་ཚོང་གི་ལས་སུ་གཞོལ་བའི་སྐྱེ་བོ་ཕལ་པ་
ཞིག་ཡིན་ན། རྒྱལ་པོའི་སྲས་མོའི་གོ་མག་ཏུ་ཅི་ནས་ཀྱང་འོས་པ་མ་ཡིན་ཞེས་བརྗོད།
རྒྱལ་པོ་ན་རེ། བདག་གིས་ཁྱོད་སྲས་མོའི་གོ་མག་ཏུ་ལེན་རྒྱུ་མ་ཟད། ཁྱོད་ལ་
སྲིད་བློན་གྱི་གོ་གནས་ཀྱང་སྤྲོད་རྒྱུ་ཡིན། ཞེས་གསུངས་ནས་ཁོ་ལ་སྲིད་བློན་གྱི་ལས་
ཞྭ་ལས་གོས་བསྩལ་ཏེ་སྲིད་བློན་གྱི་གནས་ལ་བཀོད། ཨཱ་ལི་མི་སི་ལིས་སྲིད་བློན་གྱི་
གདན་ཐོག་ནས་འདི་ལྟར་གསོལ་བ། ཀྱེ། རྒྱལ་པོ་ཆེན་པོ་མཁྱེན། བདག་ལ་སྲིད་
བློན་གྱི་གོ་གནས་བསྩལ་བ་བཀའ་དྲིན་བླ་ལྷག་ཏུ་ཆེ། བདག་ལ་ཞུ་རེ་ཕྲན་ཚེགས་
ཙམ་ཡོད་པ་གསོལ་རྒྱུའི་གནང་བ་སྩལ་དུ་གསོལ་ཞེས་བརྗོད།
རྒྱལ་པོས་ཁྱོད་ལ་ཞུ་རེ་ཅི་ཡོད་པ་ཤོད་ཅིག་གསུངས།
ཨཱ་ལི་མི་སི་ལི་ན་རེ། རྒྱལ་པོ་ཆེན་པོའི་སྲས་མོར་གོ་མག་བཞེས་དགོས་ཚེ་
བདག་ལ་ཕྲུ་གུ་བུ་ཞིག་ཡོད་པ་དེ་སྲས་མོའི་གོ་མག་ཏུ་བཞེས་པར་མཛོད།
རྒྱལ་པོས་ཁྱོད་ལ་ཕྲུ་གུ་ཡོད་པ་ཡིན་ནམ་ཞེས་བཀའ་འདྲི་མཛད།
ཨཱ་ལི་མི་སི་ལིས་བདག་ལ་ཕྲུ་གུ་བུ་ཞིག་ཡོད།
རྒྱལ་པོས་ཁྱོད་ཀྱི་བུ་དེ་འཕྲལ་དུ་འདིར་འབོད་ལ་ཤོག
ཨཱ་ལི་མི་སི་ལིའི་བུ་དེ་རྒྱལ་པོའི་བཀའ་བཞིན་ཕོ་བྲང་དུ་འབྱོར་བ་དང་རྒྱལ་
པོའི་མདུན་དུ་པུས་མོ་བཙུགས་ནས་ས་ཐོག་ཏུ་འོ་སྦྱོར་བའི་གུས་ཕྱག་ཕུལ་རྗེས་ཡ་
རབས་ཚུལ་ལྡན་གྱི་སྒོ་ནས་ཟུར་ཞིག་ཏུ་ལངས་ནས་བསྡད། ཁྱེའུ་དེ་གཟུགས་བཟང་
ཞིང་སྐྱེ་འབྲས་མཚར་བ། ལོ་ན་བཅུ་བཞིར་སོན་པ། སྲས་མོ་ལས་ཀྱང་ལྷག་པ་ཞིག་
ཡོད་པས། རྒྱལ་པོ་ཐུགས་གཏིང་ནས་སྤྲོ་བ་འཕེལ་ཏེ་བུ་ཁྱོད་ཀྱི་མིང་ལ་ཅི་ཟེར་ཞེས་
བཀའ་འདྲི་མཛད།
བུ་དེས་བདག་གི་མིང་ལ་ཧཱ་སན་ཟེར།
རྒྱལ་པོ་ཐུགས་རབ་ཏུ་མགུ་བས་ཧཱ་སན་སྲས་མོའི་གོ་མག་ཏུ་ལེན་རྒྱུའི་ཐུགས་
ཐག་བཅད་ནས་རང་གི་སྲས་མོ་ཧོ་སི་ནི་ཨ་ཀྲུ་ཏ་ཨཱ་ལི་མི་སི་ལིའི་བུའི་མདུན་མར་
སྦྱིན་རྒྱུའི་གཏན་འཁེལ་མཛད་དེ་ཁྲིམས་དཔོན་ལ་གཉེན་ཡིག་འབྲི་རྒྱུའི་བཀའ་བསྩལ་
ནས་གཉེན་སློང་གི་མཛད་སྒོ་རྒྱ་ཆེ་བ་བཤམས་ཤིང་། ཞི་དྲག་དཔོན་རིགས་རྣམས་
དང་ཚོང་རིགས་རྣམས་མཉམ་འཛོམས་ཀྱིས་ཁོང་གཉིས་ཀྱི་གཉེན་སྟོན་ལ་བཀྲ་ཤིས་
བདེ་ལེགས་ཞུས་ནས་རྟེན་འབྲེལ་གྱི་ཆོ་ག་རྫོགས་པར་བྱས།
ཨཱ་ལི་མི་སི་ལི་སྐད་ཅིག་ལ་སྲིད་བློན་གྱི་གནས་སུ་འཕར་བར་རྟེན་འབྲེལ་ཞུ་
ཆེད་ཚོང་རིགས་འབྱོར་ལྡན་རྣམས་ཨཱ་ལི་མི་སི་ལིའི་ཁྱིམ་དུ་ཡོང་ནས་བཀྲ་ཤིས་
དགའ་སྟོན་གྱི་ཆོ་ག་རྒྱས་པར་བསྟར། སྐུ་མགྲོན་རྣམས་རང་རང་གི་ཁྱིམ་དུ་ལོག་
མཚམས་ཨཱ་ལི་མི་སི་ལིས་ལས་ཞྭ་ལས་གོས་རྣམས་གྱོན་ནས་ཆུང་མའི་སར་བསྐྱོད་པ་
ན། ཆུང་མ་དེ་ཡ་མཚན་ཤིན་ཏུ་ཆེན་པོ་བྱུང་ནས་ཁྱོད་འདི་ལྟར་ཅི་ཡིན་ཞེས་དྲིས་
པ་ན། ཁོས་བྱ་བའི་སྔ་ཕྱིའི་བྱུང་རིམ་རྣམས་ཞིབ་ཅིང་ཕྲ་བ་ཞིག་བརྗོད་རྗེས་མཇུག་
ཏུ་ཁོས་རྒྱལ་པོས་ངེད་གཉིས་ཀྱི་བུ་ཧཱ་སན་རྒྱལ་པོའི་སྲས་མོའི་གོ་མག་ཏུ་བཞེས་རྒྱུའི་
གཏན་འཁེལ་མཛད་ནས་གཉེན་ཡིག་ཀྱང་བཞག་ཟིན་པ་རེད་ཅེས་བརྗོད།
གཏམ་དེ་ཐོས་པ་དང་ཆུང་མ་ནི་ཡིད་ཤིན་ཏུ་དགའ་བར་གྱུར་བས། ཁྱིམ་
ཐབས་ཟུང་དེ་འདོད་དོན་ཡིད་བཞིན་འགྲུབ་པའི་དགའ་བས་དེ་ནུབ་ཉལ་བའི་
གཉིད་ཀྱང་ཤིན་ཏུ་སྐྱིད་པ་ཞིག་བྱུང་།
ཕྱི་ཉིན་ཨཱ་ལི་མི་སི་ལི་ཕོ་བྲང་དུ་སྲིད་བློན་གྱི་ལས་སྣེ་འཛིན་པར་བསྐྱོད། རྒྱལ་
པོས་ཁོ་ལ་གཟིགས་པ་ཤིན་ཏུ་ཆེན་པོ་མཛད་ནས་རང་གི་གཟིགས་གདོང་དེ་རང་
་སྡོད་དུ་བཅུག་ནས་མཛའ་བརྩེའི་གསུང་མོལ་འདི་ལྟར་མཛད། བདག་གི་བརྩེ་
བའི་བློན་ཆེན། ཁོ་བོས་རང་གི་སྲས་མོ་དང་ཁྱོད་ཀྱི་བུ་གཉིས་གང་མགྱོགས་འཇིག་རྟེན་
མཐུན་མཇུག་གི་གཉེན་སྒྲིག་བྱེད་བསམས་ན་ཁྱོད་ཀྱི་བློ་ལ་ཇི་ལྟར་འདུག་ཅེས་གསུངས།
ཨཱ་ལི་མི་སི་ལིས་ལེགས་སོ་ལེགས་སོ། །རྒྱལ་པོའི་དགོངས་པ་ཤིན་ཏུ་ལེགས་སོ་
ཞེས་བརྗོད།
དེ་ནས་གཟའ་སྐར་དགེ་འཛོམས་ཀྱི་ཉིན་ཕོ་བྲང་ནང་དར་ལྡི་སོགས་བཀྲ་ཤིས་
པའི་མཛེས་རྒྱན་སྣ་ཚོགས་ཀྱིས་ལེགས་པར་སྤྲས་ཤིང༌། གྲོང་ཁྱེར་གྱི་ཕྱོགས་དང་
ཕྱོགས་མཚམས་ཀུན་ཏུ་ཡང་བཀྲ་ཤིས་ཀྱི་མཚན་མས་མཛེས་པར་བྱས་ཏེ་ཉིན་ཞག་
བཅུ་ཕྲག་གསུམ་གྱི་རིང་གཉེན་སྒྲིག་གི་དགའ་སྟོན་ཟད་མི་ཤེས་པ་བསྐྱངས། བཙུན་
མོ་ནི་སྲས་མོའི་གོ་མག་ལ་ཡིད་རབ་ཏུ་མགུ་བས་ཁོག་པའི་སྙིང་ལྟར་གཅེས་པར་
བསྐྱངས་ཤིང་། སྲིད་བློན་གྱི་ཆུང་མ་ལ་ཡང་རང་གི་སྤུན་ལྟར་གཅེས། རྒྱལ་པོ་ནི་
སྲས་མོའི་གོ་མག་ལ་ཤིན་ཏུ་མཉེས་པས་རང་གི་གཟིགས་པ་མཚོན་ཆེད་ཁོ་དང་སྲས་
མོ་གཉིས་ལ་སྡོད་གནས་ཕོ་བྲང་ཡིད་དུ་འོང་བ་ཞིག་བསྐྲུན། ཧཱ་སན་གྱི་སྐྱེད་མ་ནི་
ཉིན་ལྟར་རང་གི་བུ་དང་མནའ་མ་མཉམ་དུ་ཉིན་ཕྱེད་ཙམ་བསྡད་ནས་ཕྱི་དྲོ་སྲིད་
བློན་གྱི་གཟིམ་ཤག་ཏུ་ལོག་འགྲོ་བ་ཡིན། སྲིད་བློན་གྱི་ཆུང་མ་ནི་རང་གི་བུ་དང་བྲལ་
བར་མི་བཟོད་པའི་གནས་ཚུལ་རྒྱལ་པོའི་བཙུན་མོས་རྟོགས་ནས་རྒྱལ་པོར་ཀྱེ། རྒྱལ་
པོ་ཆེན་པོ་མཁྱེན། ཧཱ་སན་གྱི་སྐྱེད་མ་དེ་སྲིད་བློན་བསྐྱུར་ནས་རང་གི་བུའི་འགྲམ་
དུ་བསྡད་ན་མི་འགྲིག་ལ། རང་གི་བུ་ལ་མིག་བལྟ་མེད་པར་སྲིད་བློན་གྱི་འགྲམ་དུ་
བསྡད་ནའང་མི་འགྲིག་པས་རྒྱལ་པོ་ཁྱེད་ཀྱིས་ཆུ་བརྒྱ་ཟམ་འདུས་ཀྱི་ཐབས་ཤིག་ཅི་
ནས་ཀྱང་སྩལ་དུ་གསོལ་ཞེས་བརྗོད།
རྒྱལ་པོས་ཁྱོད་ཀྱིས་བསམས་པ་ལེགས་སོ། །ཞེས་གསུངས་ནས་དེ་མར་རྒྱལ་པོའི་
ཕོ་བྲང་གི་ཉེ་ཁྲིས་སུ་ཕོ་བྲང་ཞིག་བསྐྲུན་ནས་སྲིད་བློན་ཁྱོ་ཤུག་ཟུང་དེའི་སྡོད་གནས་
སུ་བསྩལ། དུས་དེ་ནས་རྒྱལ་པོའི་ཕོ་བྲང་དང་གསར་དུ་བསྐྲུན་པའི་ཕོ་བྲང་དེ་གཉིས་
ཁྱིམ་མཚེས་སུ་གནས་པས། རྒྱལ་པོ་དང་སྲིད་བློན་གཉིས་བཀའ་གྲོས་གནང་དགོས་
ཚེ་མཚན་མོའང་རྒྱལ་པོ་ཞབས་ཐང་དུ་སྲིད་བློན་གྱི་ཁྱིམ་དུ་ཕེབས་པའམ། ཡང་ན་
སྲིད་བློན་ཚུར་འབོད་གནང་ཡང་འཕྲལ་འཕྲལ་དུ་འབྱོར་ཐུབ་པ་ཡིན་ལ། ཧཱ་སན་
བཟའ་ཚོ་ཟུང་ཡང་རང་གི་ཕ་མ་གཉིས་དུས་ནམ་བྱུང་ལ་འཕྲད་ཐུབ་པས་ཚང་མ་
བདེ་ཞིང་སྐྱིད་པའི་འཚོ་བར་རོལ།
དུས་ཀྱི་བགྲོད་པ་གློག་ལྟར་མྱུར་བས་སྐད་ཅིག་ལ་བགྲང་བྱ་དུ་མ་འདས། རྒྱལ་
པོ་ཡང་དགུང་ན་སྨིན་ནས་ཡུན་རིང་སྙུན་གྱིས་གཙེས་ཏེ་དུས་ཀྱི་མཐའ་མར་སླེབས་
པ་ན། རྒྱལ་པོས་ཞི་དྲག་དཔོན་རིགས་རྣམས་བསྐོངས་ནས་བདག་གི་ནད་གཞི་ཇེ་
སྡུག་ཇེ་ལོད་དུ་འགྲོ་བ་འདི་གསོ་བའི་ཐབས་མེད་པའི་ནད་ཅིག་ཡིན་པར་སྲིད་ན།
བདག་ནི་འགྲོ་བའི་དུས་ལ་ཉེ་བས། སླད་ཀྱི་བྱེད་སྒོའི་ཐད་ཁྱོད་རྣམས་ལ་བློ་བཟང་
བ་གང་ཡོད་པ་ཤོད་ཅིག་ཅེས་གསུངས། དཔོན་རིགས་ཚོས་དོན་གང་ཞིག་ལ་གྲོས
བྱེད་དགོས་པ་ཡིན་ནམ་ཞེས་ཞུས།
རྒྱལ་པོས་ཁོ་བོ་ནི་ན་ཚོད་རྒས་ཤིང་། ལུས་འདི་ནད་གཞི་ལྕི་མོ་གཙེས་པས།
ཁོ་བོ་འདས་པའི་ཤུལ་དུ་བདག་ཅག་གི་རྒྱལ་ཁབ་འདིར་དགྲ་དཔུང་གིས་རྒོལ་བར་
ལྷགས་སྲིད་ན། བདག་ཡོད་ཐོག་ཏུ་ཁྱོད་རྣམས་ཀྱིས་རྒྱལ་རྒྱུད་ཤུལ་འཛིན་པ་ཞིག་
འདེམས་དགོས། དེ་ལྟར་བྱུང་ཚེ་བདག་གིས་རྒྱལ་ཁབ་ཀྱི་ལས་དོན་འགངས་ཆེའི་
རིགས་དེ་ལ་མངག་གདམ་བྱེད་ཐུབ་ན། ཁོ་བོའི་སེམས་ནད་ཞི་ཐུབ་ལ་ཁྱོད་ཅག་
གིས་ཀྱང་རྒྱལ་པོ་དེ་གོང་དུ་བཀུར་ནས་རྒྱལ་གཞིས་ཆོས་བཞིན་སྐྱོང་དགོས་པ་ཡིན་
ཞེས་གསུངས།
ཞི་དྲག་དཔོན་རིགས་རྣམས་ཀྱིས་བདག་ཅག་རྣམས་སྲས་མོའི་གོ་མག་གིས་
རྒྱལ་རྒྱུད་འཛིན་རྒྱུར་མོས། ཅི་ཕྱིར་ཞེ་ན། ཁོང་ནི་བློ་གྲོས་ཆེ་ཞིང་། ཤེས་རབ་ཀྱི་
མིག་དང་ལྡན་པ། གནམ་དཔྱོད་ཀྱི་འཇུག་པ་ཡང་བ། རྒྱལ་ཁབ་ཀྱི་བྱ་བ་ཆེ་ཕྲ་ཆུང་
གསུམ་བློ་ལ་གསལ་བ། ཕོ་བྲང་ནང་གི་སྐྱེ་བོ་དྲག་གཞན་ཀུན་དང༌། ཕོ་མོ་རྒན་
གཞོན་ཐམས་ཅད་ཀྱི་བདེ་སྡུག་ལ་ལྟ་ཐུབ་པ་བཅས་ཀྱི་སྐྱེ་བོ་ཕུལ་དུ་བྱུང་བ་ཞིག་རེད་
ཅེས་བརྗོད།
རྒྱལ་པོས་ཁྱོད་ཅག་ཐམས་ཅད་མོས་པ་ཡིན་ནམ་ཞེས་དྲིས།
ཞི་དྲག་དཔོན་རིགས་རྣམས་ཀྱིས་མགྲིན་གཅིག་ཏུ་བདག་ཅག་ཀུན་གྱིས་མོས་སོ་
ཞེས་བརྗོད།
རྒྱལ་པོ་ན་རེ། གཏམ་འདི་ཁྱོད་ཚོས་བདག་གི་ངོ་མ་གཅོག་པར་བརྗོད་པ་མིན་
ནམ། བདག་གི་རྒྱབ་ཏུ་ཁྱོད་ཅག་ལ་མི་འདོད་པའི་བློ་མེད་པ་མ་ཡིན་ནམ།
ཞི་དྲག་བློན་པོའི་ཚོགས་ཀྱིས། ཨཱ་ལཱ་ཚད་བཙུགས། འདི་ནི་བདག་ཅག་རྣམས་
ཀྱི་ཁ་ཞེ་གཉིས་མེད་ཀྱི་བདེན་པའི་གཏམ་ཡིན་པས་འགྱུར་བ་མི་སྲིད། སྲས་མོའི་གོ་
མག་རྒྱལ་རྒྱུད་ཀྱི་ཤུལ་འཛིན་དུ་འོས་སྦྱོར་བ་འདི་ནི་བདག་ཅག་རྣམས་ཀྱི་རྨ་མེད་ཀྱི་
བསམ་འདུན་ཡིན།
རྒྱལ་པོ་ན་རེ། དེ་ལྟར་ལགས་ན། ཕྱི་ཉིན་ཁྲིམས་དཔོན་དང་ཞི་དྲག་དཔོན་
རིགས་ཡོད་དོ་ཅོག་འདིར་མཉམ་འཛོམས་ཐོག་རྒྱལ་རྒྱུད་ཤུལ་འཛིན་གྱི་མཛད་སྒོ་
བྱེད་རྒྱུ་ཡིན།
ཞི་དྲག་དཔོན་རིགས་རྣམས་ཀྱིས་རྒྱལ་པོའི་བཀའ་བཞིན་ཞུའོ། །ཞེས་བརྗོད་
མཚམས་རྒྱལ་བློན་མདུན་གྲོས་གྲོལ་ནས་ཞི་དྲག་དཔོན་རིགས་རྣམས་དང་ཡུལ་གྱི་
སྡེ་དཔོན་མི་དྲག་རྣམས་ལ་ཕྱི་ཉིན་ཕོ་བྲང་དུ་རྒྱལ་རྒྱུད་ཤུལ་འཛིན་པ་གཏན་འཁེལ་
མཛད་སྒོར་ཡོང་དགོས་པའི་བརྡ་སྦྱར།
ཕྱི་ཉིན་ཞི་དྲག་དཔོན་རིགས་རྣམས་དང་ཡུལ་གྱི་སྡེ་དཔོན་མི་དྲག་རྣམས་
གཟབ་མཆོར་ལེགས་པར་སྤྲས་ནས་ཕོ་བྲང་དུ་འབྱོར་མཚམས་འཐུས་མི་སྔོན་གཏོང་
གིས་རྒྱལ་པོར་སྙན་བརྡ་ཕུལ་ནས་བཀའ་འཁྲོལ་བྱུང་མཚམས་ཚང་མ་རྒྱལ་པོའི་་སྐུ་
མདུན་དུ་ཡོང་ནས་ཀྱེ། རྒྱལ་པོ་ཆེན་པོ་མཁྱེན། བདག་ཅག་བློན་འབངས་རྣམས་
རྒྱལ་པོའི་བཀའ་བཞིན་འབྱོར་ལགས་ཞེས་བརྗོད།
རྒྱལ་པོས་སྦག་ཏཱའི་གྲོང་གི་སྡེ་དཔོན་མི་དྲག་རྣམས་ཉོན་ཅིག ཁྱོད་ཅག་རྒྱལ་
རྒྱུད་ཤུལ་འཛིན་པ་གང་ལ་མོས་པ་བདག་ལ་ཤོད་ཅིག་གསུངས།
སྡེ་དཔོན་མི་དྲག་དེ་རྣམས་ཀྱིས་བདག་ཅག་ནི་རྒྱལ་རྒྱུད་ཤུལ་འཛིན་པ་སྲས་
མོའི་གོ་མག་རང་ལ་མོས་སོ་ཞེས་བརྗོད།
རྒྱལ་པོས་དེ་ལྟར་ལགས་ན། ཁྱོད་རྣམས་སྲས་མོའི་གོ་མག་གདན་འདྲེན་པར་
སོང་ཞིག་ཅེས་གསུངས།
ཞི་དྲག་དཔོན་རིགས་དང་སྡེ་དཔོན་མི་དྲག་རྣམས་མཉམ་དུ་ཧཱ་སན་གྱི་ཕོ་བྲང་
དུ་སོང་ནས་ཁོ་ལ་རྒྱལ་པོའི་བཀའ་བཞིན་ཁྱེད་ངེད་རྣམས་དང་མཉམ་དུ་ཕོ་བྲང་དུ་
རྒྱལ་པོ་མཇལ་བར་ཕེབས་དགོས་ཞེས་བརྗོད།
ཧཱ་སན་ན་རེ། ཅིའི་ཕྱིར་བདག་རྒྱལ་པོ་མཇལ་བར་འགྲོ་དགོས་པ་ཡིན།
དཔོན་བློན་རྣམས་ན་རེ། ཁྱེད་དང་ང་ཅག་བློན་འབངས་ཀུན་གྱི་སྤྱི་དོན་ཡིན་
པས་ཕེབས་པར་ཞུ།
ཧཱ་སན་དཔོན་བློན་རྣམས་དང་མཉམ་དུ་ཕོ་བྲང་དུ་བསྐྱོད་ནས་རྒྱལ་པོའི་
མདུན་དུ་པུས་མོ་ས་ལ་བཙུགས་ནས་ས་ཐོག་ཏུ་འོ་སྦྱོར་བའི་གུས་ཕྱག་ཕུལ། རྒྱལ་
པོས་བུ་ཁྱོད་གདན་ཐོག་ཏུ་སྡོད་ཅིག་གསུངས་པས་ཁོས་རྒྱལ་པོའི་བཀའ་བཞིན་
གདན་ལ་བསྡད། དེ་ནས་རྒྱལ་པོས་བུ་ཁྱོད་ཉོན་ཅིག ཞི་དྲག་དཔོན་རིགས་དང་སྡེ་
དཔོན་མི་དྲག་རྣམས་ཀྱིས་ཁྱོད་རྒྱལ་རྒྱུད་འཛིན་མཁན་དུ་འོས་སྦྱོར་བྱས་སོང་བས།
བདག་མ་ཤི་གོང་ཁྱོད་ཁྲི་འདོན་བྱས་ནས་བདག་གིས་རྒྱལ་སྲིད་ཀྱི་བྱ་བ་རྣམས་ཁྱོད་
ལ་རྩིས་སྤྲོད་བྱས་ཏེ་རང་རེའི་རྒྱལ་ཁབ་འདི་ཇི་སྲིད་སྐལ་པའི་བར་དུ་བདེ་ཞིང་སྐྱིད་
པ་ཡོང་བ་བྱེད་དགོས་ཞེས་གསུངས།
ཧཱ་སན་གྱིས་སྟན་ལས་ལངས་ཏེ་པུས་མོའི་ལྷ་ང་ས་ལ་བཙུགས་ནས་ས་ཐོག་ཏུ་
འོ་སྦྱོར་བའི་གུས་ཕྱག་ཕུལ་རྗེས་སྨྲས་པར། ཀྱེ། ཡབ་རྒྱལ་པོ་དགོངས་སུ་གསོལ། ཞི་
དྲག་དཔོན་བློན་རྣམས་ཀྱི་ཁྲོད་དུ་བདག་ལས་ན་ཚོད་རྒན་པ་དང་། རྒྱལ་སྲིད་ཀྱི་
བྱ་བའི་མྱོང་བ་ཟབ་པ་ཇི་སྙེད་ཅིག་ཡོད་ན། བཀའ་གནང་གྱེན་ལྡོག་ཞུ་སྤོབས་མ་
མཆིས་ཀྱང་ཁོ་བོ་ནི་ན་ཚོད་མ་སྨིན་ཁར་རྒྱལ་སྲིད་ཀྱི་བྱ་བའི་མྱོང་བ་ཡང་དམན་པས་
རྒྱལ་པོའི་ཁྲི་ལ་འཛེགས་པའི་འོས་བབ་མ་མཆིས་ན། ཡབ་རྒྱལ་པོ་ཐུགས་དགོངས་
འཚོམས་འཁྲུག་མེད་པར་བློ་ལྡན་བྱས་པ་ཅན་ཞིག་འདེམས་པར་མཛོད་ཅེས་ཞུ་བ་
ཕུལ།
དཔོན་བློན་རྣམས་མགྲིན་གཅིག་ཏུ་ཁྱེད་ནི་བདག་ཅག་རྣམས་ཀྱི་མགོན་དུ་རེ་
བས། ཁྱོད་ཀྱིས་ང་ཅག་གི་རྒྱལ་པོ་མཛོད་ཅིག་བརྗོད།
ཧཱ་སན་གྱིས་བདག་གི་ཕ་ནི་ཁོ་བོ་ལས་ཀྱང་ཤེས་པ་ཆེ་ལ་མྱོང་བ་ཟབ་པས་ཁོང་
ཁྱོད་ཅག་གིས་རྒྱལ་པོའི་ཁྲི་ལ་བཀུར་བར་འོས་སོ་ཞེས་བརྗོད།
སྲིད་བློན་ཨཱ་ལི་མི་སི་ལིས་ཁོ་བོ་ནི་དཔོན་གྲོགས་རྣམས་ཀྱི་བློ་ལ་མོས། དཔོན་
བློན་རྣམས་དང་སྡེ་དཔོན་མི་དྲག་རྣམས་ཀྱིས་ཁྱོད་རྒྱལ་པོར་བཀུར་རྒྱུའི་མོས་པ་རྩེ་
གཅིག་ཏུ་ཡོད་ན། ཁྱོད་ཀྱིས་རྒྱལ་པོའི་བཀའ་དང་དཔོན་བློན་རྣམས་ཀྱི་ཐུགས་རེ་ཅི་
ནས་ཀྱང་གཅོག་མི་རུང་ཞེས་བརྗོད།
སྲིད་བློན་ཨཱ་ལི་མི་སི་ལིའི་གཏམ་དེས་ཧཱ་སན་ངོ་ནོངས་པར་གྱུར་བས་མགོ་བོ་
དུད་དེ་ཅང་མི་སྨྲ་བར་བསྡད། རྒྱལ་པོས་སྐབས་དེ་དང་བསྟུན་ནས་དཔོན་བློན་ཚོ།
ཁྱོད་རྣམས་ཧཱ་སན་རྒྱལ་པོར་བཀུར་འདོད་པ་ཨེ་ཡིན་ཞེས་དྲིས།
དཔོན་བློན་རྣམས་ཀྱིས་མགྲིན་གཅིག་ཏུ་བདག་ཅག་རྣམས་ཀྱིས་ཧཱ་སན་རྒྱལ་
པོར་བཀུར་འདོད་པ་ཡིན་ཞེས་བརྗོད།
ཞི་དྲག་བློན་པོའི་ཚོགས་དང་ཡུལ་གྱི་སྡེ་དཔོན་མི་དྲག་རྣམས་ཐུན་མོང་ཐོག་ཁུ་
རན་གསུང་རབ་ཀྱི་ལེའུ་དང་པོའི་ལེ་ཚན་བདུན་པ་བློ་འདོན་བྱས་པ་ན། ད་གཟོད་
རྒྱལ་པོས་ཁྲིམས་དཔོན་ལ་ད་ལྟ་བློན་པོའི་ཚོགས་ཀྱིས་སྲས་མོའི་གོ་མག་རྒྱལ་སྲིད་ཀྱི་
ཁྲི་ལ་བཀུར་རྒྱུའི་ཆོད་དོན་དེ་ཡིག་ཐོག་ཏུ་བཀོད་ནས་ཁྲིམས་མཐུན་གྱི་དཔང་ཡིག་
བཟོ་དགོས་ཞེས་གསུངས། ཁྲིམས་དཔོན་གྱིས་རྒྱལ་པོའི་བཀའ་བཞིན་དཔང་ཡིག་
བཟོས་རྗེས་རྒྱལ་པོ་བགྲེས་པོས་དེ་ཐོག་ཏུ་ས་ཡིག་བཀོད། དེ་ནས་རྒྱལ་པོས་ཞི་དྲག་
བློན་པོའི་ཚོགས་དང་སྡེ་དཔོན་མི་དྲག་རྣམས་ཀྱི་སྣེ་ཁྲིད་ནས་རྒྱལ་པོ་གསར་པའི་ཁྲི་
འདོན་གྱི་མཛད་སྒོ་དབུ་འཛུགས་མཛད། ཧཱ་སན་རྒྱལ་པོའི་ཁྲི་ལ་འཁོད་རྗེས་ཞི་དྲག་
བློན་པོའི་ཚོགས་དང་སྡེ་དཔོན་མི་དྲག་རྣམས་གོ་རིམ་བཞིན་ཁོང་གི་ཕྱག་ལ་འོ་སྦྱར་
ནས་ཁོང་ལ་བཀུར་བསྟི་གུས་ཞེན་བྱེད་རྒྱུའི་རྣམ་འགྱུར་མཚོན་པར་བྱས། དེ་ནས་ཧཱ་
སན་གྱིས་རྒྱལ་སྲིད་ཀྱི་བྱ་བ་དངོས་སུ་བསྐྱངས་ཏེ་བློན་པོའི་ཚོགས་ལ་གཟིགས་བཟོས་
བདག་རྐྱེན་བསྩལ་ཞིང་། ཉེས་ཅན་བཙོན་པ་རྣམས་ཀྱང་བཙོན་ལས་སྒྲོལ། དེ་ནས་
རྒྱལ་པོ་བགྲེས་པོའི་མཇལ་ཞུར་བསྐྱོད་དེ་ཁོང་གི་ཕྱག་ལ་འོ་སྦྱར་ནས་བཀའ་དྲིན་
རྗེས་དྲན་གྱི་གུས་ཕྱག་ཕུལ། རྒྱལ་པོ་བགྲེས་པོ་ཐུགས་རབ་ཏུ་དགྱེས་ཏེ་སླད་བུ་ཁྱོད་
ཀྱིས་རྒྱལ་སྲིད་ཀྱི་བྱ་བ་འཛིན་སྐྱོང་དང་། དམངས་ལ་བདེ་བ་བསྐྲུན་རྒྱུའི་བྱ་བ་ཆེ་ཕྲ་
ཐམས་ཅད་ཨཱ་ལཱའི་བཀའ་དང་མི་འགལ་བ་བྱེད་དགོས་ཞེས་གསུངས།
ཧཱ་སན་གྱིས་ཡབ་རྒྱལ་པོའི་ཐུགས་སྨོན་དང་གཟིགས་པའི་ཐུགས་རྗེ་ལ་བརྟེན་
ནས་ཨཱ་ལཱས་བདག་གི་རྒྱལ་སྲིད་ཀྱི་བྱ་བར་མགོན་དང་དཔུང་གཉེན་མཛོད་ཅིག་ཅེས་
གསོལ་བ་བཏབ།
ཧཱ་སན་རང་གི་ཁྱིམ་དུ་ལོག་པ་ན་རང་གི་མ་དང༌། ཆུང་མ། ཁྱིམ་མི་རྣམས་
ཀྱིས་འཛུམ་གྱིས་བསུས་ནས་བཀྲ་ཤིས་བདེ་ལེགས་ཞུས། དེ་ནས་ཡང་སྲིད་བློན་
གཟིམ་ཤག་ཏུ་རང་གི་ཕ་ཡི་འགྲམ་དུ་བསྐྱོད་པ་ན་ཐམས་ཅད་དགའ་སྤྲོའི་སྐད་གསང་
ལྡིར་ཞིང་རྟེན་འབྲེལ་གྱི་ཆོ་ག་རྒྱས་པར་བསྟར། སྲིད་བློན་ཨཱ་ལི་མི་སི་ལི་སྤྲོ་བ་རབ་
རུ་འཕེལ་ནས་རང་གི་བུ་ལ་ཁྱོད་ཀྱིས་ཨཱ་ལཱའི་བཀའ་ལས་མི་འགལ་བར་འབངས་མི་
སེར་རྣམས་བྱམས་ཀྱིས་སྐྱོང་དགོས་ཞེས་བསླབ་བྱ་ནན་ཏན་བྱས།
དེ་ཉིན་དགོང་མོ་ཧཱ་སན་ནི་དགའ་དགའ་སྤྲོ་སྤྲོའི་ངང་གཉིད་དུ་ཡུར། ཕྱི་
ཉིན་ཞོགས་པའི་ཕྱག་འཚལ་བརྒྱབ་རྗེས་མདུན་གྲོས་ལ་བྱོན་ནས་རྒྱལ་པོའི་ཁྲི་ཐོག་
ཏུ་བསྡད་དེ་ཉིན་གང་རྒྱལ་ཁབ་ཀྱི་དོན་ཆེན་གཅོད་པ་དང་། འབངས་ཀྱི་བདེ་སྡུག་
ཞིབ་པ། མི་རྣམས་ལ་དགེ་སྡིག་སྤང་བླང་གི་སློབ་སྟོན་བྱེད་པ་སོགས་ཀྱི་ལས་ལ་བྲེལ།
དགོང་མོ་མདུན་གྲོས་གྲོལ་མཚམས་བཙུན་མོའི་ཕོ་བྲང་དུ་རྒྱལ་པོ་བགྲེས་པོར་ལྟ་བར་
སྐྱོད་སྐབས་རྒྱལ་པོ་ནི་སྙུན་གཞི་ཇེ་ལོད་དུ་སོང་ནས་སྐུ་ཚེའི་འཕེན་པ་རྫོགས་ལ་ཉེ་
བར་ཡོད་པས། ཀྱེ། ཡབ་ཆེན་རྒྱལ་པོ་ཐུགས་ལྷོད་པར་བཞུགས། སྙུན་གཞི་རིམ་
གྱིས་དྭངས་སྐྱེད་ཡོང་ངོ་ཞེས་ཐུགས་སྤྲོ་བར་བྱས།
རྒྱལ་པོ་བགྲེས་པོས་བདག་གི་བུ་ཧཱ་སན་གོ་བར་གྱིས་ཤིག བདག་ནི་འདུ་བྱེད་
སྟོངས་ལ་ཉེ་བས་ན་ཁྱོད་ཀྱི་ཆུང་མ་དང་ཆུང་མའི་མ་ཡི་ཕུགས་གཏད་ཁྱོད་ལ་བཅོལ།
ཁྱོད་ཀྱིས་ཨཱ་ལཱའི་བཀའ་དང་མི་འགལ་བའི་ཐོག་ཕ་མར་བཀུར་བསྟི་གུས་ཞེན་མི་ལྷོད་
པ་དང་རྒྱལ་ཁབ་ཆོས་བཞིན་སྐྱོང་དགོས། ཨཱ་ལཱ་ཐུགས་རྗེ་ཅན་གྱིས་མི་རྣམས་བྱམས་
པའི་སེམས་དང་ལྡན་དགོས་པའི་སློབ་སྟོན་གནང་བ་མི་རྗེད་སྙིང་དུ་འཇོག་དགོས།
ཧཱ་སན་གྱིས་ཡབ་རྒྱལ་པོའི་བཀའ་བཞིན་ཞུའོ།
ཧཱ་སན་གྱིས་གུས་པ་ཆེན་པོས་རྒྱལ་པོ་བགྲེས་པོའི་འགྲམ་དུ་ཉིན་ཞག་གསུམ་
བྲལ་མེད་དུ་བསྡད། དེ་ནས་རྒྱལ་པོ་བགྲེས་པོ་དེ་གཟིམས་ཁྲི་མཐའ་ཅན་དུ་གྱུར་
བས་རྒྱལ་ཡོངས་ཀུན་ལ་མྱ་ངན་རྒྱ་ཆེ་ཞུས་པ་མ་ཟད། དཀྱིལ་འཁོར་བཙུགས་ནས་
ཉིན་ཞག་བཅུ་ཕྲག་བཞིའི་རིང་མྱ་ངན་གྱི་མཆོད་པ་ཕུལ།
ཧཱ་སན་རྒྱལ་པོའི་ཁྲི་ལ་འཁོད་རྗེས་འབངས་རྣམས་བྱམས་ཀྱིས་བསྐྱངས་ཤིང་
རྒྱལ་སྲིད་ཆོས་བཞིན་དུ་བསྐྱངས་པས་ཡུལ་འབངས་མི་སེར་རྣམས་ཀྱིས་དད་བཀུར་
ཚད་མེད་བྱེད། ཧཱ་སན་གྱི་ཕ་ཨཱ་ལི་མི་སི་ལིས་མུ་མཐུད་སྲིད་བློན་གྱི་ལས་གནས་
བཟུང་ཐོག ལས་རོགས་སྲིད་བློན་ཞིག་ཀྱང་གསར་བསྐོས་ཀྱིས་ཕ་བུ་ཟུང་འབྲེལ་
ཐོག་རྒྱལ་སྲིད་ཀྱི་བྱ་བ་ཐམས་ཅད་ཆོས་བཞིན་དུ་བསྐྱངས་པས་ཧཱ་སན་གྱི་རྒྱལ་ཐོག་
རིང༌། འབངས་རྣམས་བདེ་ཞིང་ཡུལ་ལུང་ཐམས་ཅད་བདེ་སྐྱིད་རྫོགས་ལྡན་བཟང་
པོའི་དཔལ་ལ་བཀོད།
དུས་ཡུན་རིང་པོ་སོང་བའི་རྗེས་སུ་རྒྱལ་པོ་ཧཱ་སན་གྱི་བུ་གསུམ་ཡང་རང་གི་ཕ་ལྟར་
བློ་རིག་གསལ་ཞིང་རྣམ་དཔྱོད་ཀྱི་འཇུག་པ་ཡངས་པའི་སྐྱེ་བོ་ཕུལ་དུ་བྱུང་བ་ཞིག་ཏུ་འཚར་
ལོངས་བྱུང་། དུས་ཕྱིས་རྒྱལ་པོ་ཧཱ་སན་གུང་དུ་གཤེགས་རྗེས་བུས་རྒྱལ་སྲིད་བཟུང་སྟེ་རྒྱལ་
འབངས་ཐམས་ཅད་བདེ་ལ་བཀོད་ནས་སྐྱིད་མི་ཚེའི་མཐའ་ལ་འཁྱོལ་བར་བྱས་སོ། ། ། །

  གཤིན་རྗེའི་གཏམ་རྒྱུད།
   དང་པོ།
གནའ་སྔ་མོ་མིང་གྲགས་ཤིན་ཏུ་ཆེ་བའི་རྒྱལ་པོ་ཞིག་ཡོད། ཁོ་ནི་དྲེགས་པ་
དང་འདོད་རྔམ་ཆེ་བའི་སྐྱེ་བོ་ཞིག་ཡིན། ཉིན་ཞིག་ཁོས་ཞི་དྲག་དཔོན་རིགས་རྣམས་
ཁྲིད་དེ་རྒྱལ་ཡོངས་ས་ཕྱོགས་ཀུན་ལ་རྡོག་སྐོར་དུ་བསྐྱོད་ནས་འབངས་མི་སེར་རྣམས་
ཀྱིས་རང་གི་གཟི་བྱིན་ལ་བསྔགས་བརྗོད་ཀྱི་མེ་ཏོག་བསྟོར་ན་བསམས། རྒྱལ་པོ་རྡོག་
སྐོར་དུ་བྱོན་རྒྱུ་གཏན་འཁེལ་ཟིན་མཚམས་ཞི་དྲག་དཔོན་བློན་རྣམས་ལ་ལམ་བར་གྱི་
དགོས་ཆ་རྣམས་གྲ་སྒྲིག་བྱེད་དགོས་པའི་བཀའ་ཕབ། ན་བཟའ་དོ་དམ་པ་ལ་གོས་
མཛེས་ཤོས་དེ་རིགས་གྲ་སྒྲིག་བྱེད་དགོས་པའི་བཀའ་བཏང་བ་དང༌། ཆིབས་པ་དོ་
དམ་པར་རྟ་དྲེལ་བཟང་ཤོས་རྣམས་གྲ་སྒྲིག་བྱེད་དགོས་པའི་བཀའ་བཏང་། དཔོན་
རིགས་ལས་བྱ་རྣམས་ནི་འཇིགས་དངངས་ཆེན་པོའི་ངང་རྒྱལ་པོའི་བཀའ་བཞིན་
དགོས་ཆ་གྲ་སྒྲིག་ཟིན་མཚམས་རྒྱལ་པོ་ངོ་མས་གོས་ཀྱི་ཁྲོད་ནས་མཆོར་ཤོས་དང་
མཛེས་ཤོས་དེ་བདམས་ནས་གྱོན་པ་དང་། རྟ་ཡི་ཁྲོད་ནས་གྱི་ལིང་རྟ་མཆོག་དེ་
བདམས་ནས་རིན་པོ་ཆེའི་ཕྲ་ཚོམ་བཏབ་པའི་གསེར་སྒ་བསྟད་དེ་བཞོན། དེ་ནས་
བློན་པོའི་འཁོར་དང་དཔུང་གི་ཚོགས་ཀྱིས་བསྐོར་ཏེ་བརྒྱ་སྦྱིན་གཡུལ་ལ་ཆས་པ་ལྟར་
རྔམ་རྔམ་བརྗིད་བརྗིད་ཀྱིས་བསྐྱོད་པའི་ཚེ་ན་རྒྱལ་པོའི་ཡིད་ལ་ས་སྟེང་འདི་ན་ང་
ལས་ཆེ་བ་དང་ང་ལས་རྫིག་པ་མེད་སྙམ་པའི་དྲེགས་པས་བརླམས་ཏེ་འཇིག་རྟེན་
འདི་ན་ང་ལ་འགྲན་ནུས་པ་སུ་ཞིག་ཡོད་དམ་སྙམ།
ས་སྐྱོང་དྲེགས་པས་མྱོས་པའི་སྤྲོ་བ་འཕེལ་བཞིན་ལམ་དུ་ཆས་པའི་སྐབས་གློ་
བུར་དུ་མདུན་ཕྱོགས་སུ་གྱོན་པ་ཤིན་ཏུ་ཧྲུལ་བའི་སྐྱེ་བོ་ངོ་མི་ཤེས་པ་ཞིག་ཐོན་ནས་
རྒྱལ་པོར་འཚམས་འདྲི་བྱས།། རྒྱལ་པོས་ཁྲོ་ཉམས་ཀྱི་ཚུལ་ཙམ་ལས་ཡ་ལན་གང་ཡང་
མ་བྱས། སྐྱེ་བོ་དེ་ནི་ཇི་མི་སྙམ་པར་རྒྱལ་པོའི་རྟ་ཁ་ནས་འཇུས་པ་ན། རྒྱལ་པོས་ཁྱོད་
ལག་གློད་ཅིག བདག་སུ་ཡིན་པ་ཁྱོད་ཀྱིས་ཤེས་སམ་ཞེས་བརྗོད།
སྐྱེ་བོ་ཧྲུལ་པོ་དེ་ན་རེ། བདག་ཁྱོད་ལ་རེ་བའི་དོན་ཞིག་ཡོད།
རྒྱལ་པོ་ན་རེ། ཁྱོད་བདག་ལ་རེ་བའི་དོན་ཅི་ཡོད་པ་ཁོ་བོ་རྟ་ལས་བབས་རྗེས་
ཤོད་ཅིག
སྐྱེ་བོ་ཧྲུལ་པོ་དེ་ན་རེ། དོན་དེ་གསང་རྒྱ་བྱེད་དགོས་པས་ཁོ་བོས་ཁྱོད་ཀྱི་རྣ་ལ་
སྦྱར་ནས་ཤོད་ཅེས་བརྗོད།
རྒྱལ་པོ་དེས་རྣ་བ་བརྐྱངས་ནས་ཉན་པ་ན། སྐྱེ་བོ་དེས་རྒྱལ་པོའི་རྣ་བར་བདག་
ནི་གཤིན་རྗེ་ཡིན་པས་ཁྱོད་ཀྱི་སྲོག་ལེན་པར་ཡོང་བ་ཡིན་ཞེས་བརྗོད། རྒྱལ་པོས་
ཁྱོད་ཅུང་ངང་འཐེན་མཛོད། སྔོན་ལ་ཁྱོད་ཀྱིས་ཁོ་བོ་ཕོ་བྲང་དུ་བཙུན་མོ་དང༌། བུ་
ཕྲུག གཉེན་གྲོགས་རྣམས་ལ་འགྱེས་གཏམ་བརྗོད་པར་ཐོང་ཞེས་བརྗོད།
སྐྱེ་བོ་ཧྲུལ་པོ་ན་རེ། དེ་ལྟར་མི་ཡོང་། ཁྱོད་ཀྱི་ཚེ་ཚད་ཟིན་པས། ད་ནས་ཁྱོད་
ཁོང་རྣམས་དང་ཕྲད་པའི་སྐལ་བ་རྫོགས་པ་ཡིན།
གཤིན་རྗེས་གཏམ་བརྗོད་མུར་རྒྱལ་པོའི་སྲོག་བླངས་པས། རྒྱལ་པོ་ས་ཐོག་ཏུ་འགྱེལ།
       
གཉིས་པ།
གཤིན་རྗེས་རྒྱལ་པོའི་སྲོག་བླངས་རྗེས་བྱ་བ་གཞན་སྒྲུབ་པར་སོང་། གཤིན་རྗེ་
དེ་སྐྱེ་བོ་ཡ་རབས་ཚུལ་ལྡན་ཞིག་གི་འགྲམ་དུ་ཡོང་ནས་འཛུམ་དམུལ་དམུལ་གྱི་ངང་
སྨྲས་པར། ཡ་རབས་ཚུལ་ལྡན་གྱི་མི་བཟང་ཁྱེད་ལ་ཁོ་བོས་གསང་བའི་དོན་ཞིག་
ཤོད་ཅེས་བརྗོད།
མི་བཟང་ན་རེ། ཁྱེད་ལ་དོན་ཅི་ཡོད་པ་བདག་གི་རྣ་ལམ་དུ་ཤོད།
གཤིན་རྗེ་ན་རེ། བདག་ནི་གཤིན་རྗེ་ཡིན
མི་བཟང་ན་རེ། ཨཱ་ལཱ་སྐྱབས་སུ་མཆི། ཁྱེད་བྱོན་པ་ལེགས་སོ། །བདག་གིས་
རིང་མོ་ཉིད་ནས་ཁྱེད་བསྒུགས་ཏེ་བསྡད་ཀྱང་ཁྱེད་ད་བར་ཕེབས་མ་བྱུང་བས་ཁོ་བོ་
ཡིད་ཡུལ་པོ་བྱུང་།
གཤིན་རྗེ་ན་རེ། ཁྱོད་ལ་བཤུལ་དུ་ལུས་པའི་བྱ་བ་ཅི་ཡོད་པ་ད་ལྟ་སྒྲུབ་པར་
སོང་ན་འགྲིག
མི་བཟང་ན་རེ། བདག་ནི་ཨཱ་ལཱ་ཐུགས་རྗེ་ཅན་མཇལ་བར་འགྲོ་ལ་བྲེལ་བ་ལས་
བྱ་བ་གཞན་བྱེད་པའི་བློ་གང་ཡང་མེད།
གཤིན་རྗེ་ན་རེ། བདག་གིས་ཁྱོད་ཀྱི་སྲོག་དེ་ཁྱོད་ཀྱི་འདོད་པ་བཞིན་ལེན་
དགོས་པའི་བཀའ་ཡོད་པས་ཁྱོད་ཀྱི་བློ་ལ་ཇི་ལྟར་འདོད།
མི་བཟང་ན་རེ། དེ་ལྟར་ན། ཁྱེད་ངང་ཙམ་མཛོད། བདག་གིས་ལུས་འདི་དྲི་
མ་མེད་པ་བཀྲུས་ནས་དཀོན་མཆོག་ལ་མཐའ་མཇུག་གི་གསོལ་བ་སྨོན་ལམ་འདེབས་
རྒྱུ་ཡིན་པས། བདག་སྨོན་ལམ་འདེབས་པའི་སྐབས་སུ་ཁྱེད་ཀྱིས་བདག་གི་སྲོག་ལེན་
པར་གྱིས་ཞེས་བརྗོད།
གཤིན་རྗེས་དེ་རང་འགྲིག བདག་ནི་ཨཱ་ལཱའི་བཀའ་ལྟར་ཁྱོད་ཀྱི་སྲོག་ལེན་པར་
ཡོང་བ་ཡིན་ན། ཁྱོད་ཀྱི་འདོད་པ་ལྟར་བྱེད་དོ་ཞེས་བརྗོད།
ཡ་རབས་ཚུལ་ལྡན་གྱི་སྐྱེ་བོ་དེ་དགོད་པའི་འཛུམ་མདངས་ཕྱུང་བཞིན་ཁྲུས་ལ་
སོང་ནས་ལུས་ལ་བྱི་དོར་ལེགས་པར་བྱས་རྗེས་ཡིད་བློ་རྣམ་པར་དག་པའི་གསོལ་བ་
སྨོན་ལམ་འདེབས་པའི་ཚེ་གཤིན་རྗེས་ཁོ་པའི་འདོད་པ་ལྟར་ཁོའི་སྲོག་བླངས།
         
          གསུམ་པ།
གནའ་སྔ་མོ་དབང་ཐང་ཆེ་བའི་རྒྱལ་པོ་ཞིག་ཡོད། དེས་འབངས་མི་སེར་
རྣམས་ཀྱི་ས་ནས་ཁྲལ་རིགས་ཆུ་གཉེར་ལྟ་བུ་བཙན་འདེད་ཀྱིས་རྒྱུ་ནོར་གྲངས་ལས་
འདས་པ་གསོག་སྒྲུབ་བྱས་ཏེ་རང་ཉིད་བག་མེད་ཀྱི་འཚོ་བར་ལོངས་སུ་སྤྱོད། ཁོས་
རང་ཉིད་བདེ་བའི་གནས་ལ་རོལ་བའི་ཆེད་ལས་མི་མང་པོ་བསྐུལ་ནས་ཐོག་བརྩེག་
ཅན་གྱི་བ་གམ་ལྷའི་ཕོ་བྲང་ལྟ་བུ་རྒྱལ་སྒོ་ཡང་ཤིན་ཏུ་བཙན་པ་མི་ལྟ་ཅི་འབུ་སྲིན་ཕྲ་
མོ་ཡང་ཞུགས་པར་དཀའ་བ་ཞིག་བསྐྲུན་ཐོག ཕོ་བྲང་གི་ཕྱོགས་དང་ཕྱོགས་མཚམས་
ཀུན་ཏུ་སྲུང་དམག་དང་འཁོར་གཡོག་གི་སྲུང་བྱ་རིམ་པ་སྟར་དུ་བཙུགས། རྒྱལ་པོ་
རང་ཉིད་ནི་རྣམ་ཀུན་ཕོ་བྲང་གི་སྒོ་ཡང་མི་ཐོན་པར་རྟག་ཏུ་རྒྱལ་ཁང་ནང་འཛུལ་
སྡོད་ཀྱིས་མཐོན་པོའི་གནས་སུ་འགྱིངས་ནས་བདེ་ཞིང་སྐྱིད་པའི་འཚོ་བར་རོལ། ཉིན་
ཞིག་རྒྱལ་པོ་དེ་སྤྲོ་བ་རབ་ཏུ་འཕེལ་ནས་མ་བྱན་ལ་རོ་བཅུད་ལྡན་པའི་ཟས་རིགས་
ཕུན་སུམ་ཚོགས་པ་བཅོ་དགོས་པའི་བཀོད་པ་བཏང་ཐོག རང་གི་ཁྱིམ་མི་རྣམས་དང་།
དཔོན་རིགས། འཁོར་གཡོག་དང་བཅས་པར་སྟོན་མོ་བཤམས། གསོལ་སྟོན་གྱི་སྐབས་
སུ་རྒྱལ་པོ་རང་ཉིད་ཁྲི་ཐོག་ཏུ་རྒྱབ་འབོལ་ལ་བསྙེས་ནས་ཁེངས་རློམས་ཆེན་པོས་ལྐོག་
ཏུ་འདི་སྙམ་དུ་བསམས་པར། འཇིག་རྟེན་འདི་ཐོག་གི་ལོངས་སྤྱོད་ཕུན་སུམ་ཚོགས་པ་
ཐམས་ཅད་ཁོ་བོས་བདག་གིར་བཟུང་ནས་གང་དགའ་གང་སྐྱིད་དུ་རོལ་ལ། རོ་བཅུད་
ལྡན་པའི་བཟའ་བཏུང་གི་མཆོག་རྣམས་ཀྱང་ཁོ་བོས་སྤྱོད་པར་བྱའོ་སྙམ།
རྒྱལ་པོ་དེ་ཁེངས་པའི་སྤྲོ་བ་རྒྱས་པའི་སྐབས་སུ་ཕོ་བྲང་གི་རྒྱལ་སྒོའི་འགྲམ་དུ་
ལུས་གོས་ཤིན་ཏུ་ཧྲུལ་བའི་མ་བོས་པའི་མགྲོན་པོ་ཞིག་འབྱོར་བ་དེས་རྒྱལ་སྒོའི་སྒོ་
འབོར་གྱི་ལུང་ནས་བཟུང་སྟེ་བར་མེད་དུ་བརྡུངས། སྐྱེ་བོ་དེ་ནི་ཕྲག་པར་གན་ཏ་ཞིག་
གཟར་ནས་ཡོད་པས་ལྟོ་སློང་སྤྲང་པོ་ཞིག་དང་འདྲ། ཛ་དྲག་ཆེན་པོས་རྒྱལ་སྒོ་བརྡུང་
བའི་སྒྲ་དེས་ཕོ་བྲང་ཕྱི་ནང་ཀུན་གྱི་དབེན་པ་དཀྲོགས་ནས་རྒྱལ་པོའི་སྙན་དུ་ཡང་ལྷང་
ལྷང་དུ་གྲགས་པས། རྒྱལ་པོའི་མདུན་གྱི་སྲུང་དམག་དང་འཁོར་གཡོག་རྣམས་ཤིན་ཏུ་
སྐྲག་པར་གྱུར་བས་རྟབ་རྟབ་པོར་སྒོ་འགྲམ་དུ་སོང་ནས་ཁྲོ་ཚུབ་དང་བཅས་ཏེ་སྤྲང་པོ་
དེ་ལ་སྐྱེ་བོ་སྡུག་པ་ཅན་ཁྱོད་ཅི་བྱེད་པ་ཡིན། གུས་ཞབས་མེད་པའི་སྤྲང་པོའི་སྤྱོད་པ་
འདི་འདྲ་བྱེད་རུང་ངམ། ཁྱོད་ངང་ཙམ་སྒུགས་ཤིག བདག་ཅག་གི་རྒྱལ་པོའི་གསོལ་
སྟོན་གྲོལ་མཚམས་བཟའ་ལྷག་བཏུང་ལྷག་རྣམས་ཁྱོད་ལ་སྦྱིན་མཆོག་ཅེས་བརྗོད།
སྐྱེ་བོ་དེས་བདག་ནི་བྱ་བ་གལ་ཆེན་ཞིག་ཁྱོད་ཀྱི་སྦྱིན་བདག་དང་མོལ་དགོས་
པས། ཁྱོད་ཀྱིས་སྦྱིན་བདག་འདིར་འབོད་ལ་ཤོག་ཅེས་བརྗོད།
འཁོར་གཡོག་གིས་སྤྲང་པོ་ཁྱོད། འདི་ལྟར་ཁ་ཕོ་ཆེ་བ་ཅི་ཡིན། བདག་ཚོའི་
སྦྱིན་བདག་ས་སྐྱོང་རྒྱལ་པོ་ཡིན་པ་ཁྱོད་ཀྱིས་མི་ཤེས་སམ། ཁྱོད་ཕར་རྒྱུགས་ཤིག་
ཅེས་བསྡིགས།
སྐྱེ་བོ་དེས་ཁྱོད་སྨྲ་བ་མ་མང་། ཁྱོད་མགྱོགས་པར་སོང་ནས་ཁྱོད་ཀྱི་སྦྱིན་བདག་
འབོད་ཤོག་ཅེས་བརྗོད།
འཁོར་གཡོག་དང་སྲུང་དམག་རྣམས་ཕོ་བྲང་དུ་ལོག་ནས་གནས་ཚུལ་ཇི་བཞིན་
རྒྱལ་པོར་སྙན་སེང་ཞུས་པ་ན། རྒྱལ་པོ་དེ་རབ་ཏུ་ཁྲོས་ནས་ཁྱོད་ཚོས་མི་ངན་དེ་མི་
སྤྱུགས་པ་ཅི་ཡིན། ཁོའི་ལུས་གོས་རྣམས་བཤུས་ནས་ཤ་ཁྲག་འཚིར་བའི་རྟ་ལྕག་མི་
གཏོང་བ་ཅི་ཡིན་ཞེས་ཁྲོ་རྔམ་ཆེན་པོས་བརྗོད།
རྒྱལ་པོའི་གཏམ་མཇུག་འགྲིལ་མ་ཐག་སླར་ཡང་སྔར་ལས་ཀྱང་དྲག་པའི་སྒོ་
བརྡུང་བའི་སྒྲ་གྲགས།
ད་ཐེངས་སྲུང་དམག་དང་འཁོར་གཡོག་རྣམས་ཀྱིས་དབྱུག་པ་དང་ལྕག་ཚན་
སོགས་ཕ་རོལ་བརྡུང་བའི་གོ་ཆ་སྣ་ཚོགས་ཐོགས་ནས་ཕོ་བྲང་གི་སྒོ་འགྲམ་དུ་རྒྱུག སྐྱེ་
བོ་དེས་མི་མང་པོ་རྔམ་རྔམ་བརྗིད་བརྗིད་ཀྱིས་སླེབས་བྱུང་བ་མཐོང་བས་སྐད་ཤུགས་
ཆེན་པོས་བདག་ནི་གཤིན་རྗེ་ཡིན་པས་ཁྱོད་རྣམས་སྡོད་ཚུགས་ཤིག་ཅེས་བརྗོད།
གློ་བུར་དུ་བྱུང་བའི་འཇིགས་སུ་རུང་བའི་སྐད་སྒྲ་དེ་ཐོས་པ་ན་འཁོར་གཡོག་
དང་སྲུང་དམག་རྣམས་ཤིན་ཏུ་སྐྲག་པར་གྱུར་ནས་རེ་ཞིག་གཏམ་སྨྲ་བར་ཡང་རྔོ་
མི་ཐོགས་པར་རི་མོའི་གཟུགས་བརྙན་ལྟར་དུ་གྱུར།
རྒྱལ་པོས་སྲུང་དམག་ཅིག་ལ་ཁྱོད་ཚོའི་ཁྲོད་ནས་སྐྱེ་བོ་གང་རུང་ཞིག་གིས་ཁོ་
བོའི་ངོ་ཚབ་བྱས་ན་འགྲིག་ཅེས་བརྗོད།
གཤིན་རྗེ་དེ་གར་ཐོན་ནས་བྱ་བ་དེ་ལ་ཚབ་བྱེད་ས་མེད། ཁོ་བོ་ནི་ཆེད་
མངགས་ཁྱོད་འཚོལ་བར་ཡོང་བ་ཡིན། ད་ནི་ཁོ་བོས་ཁྱོད་འབངས་མི་སེར་རྣམས་
ལ་བཤུ་གཞོག་བཏང་ནས་བྱུང་བའི་རྒྱུ་ནོར་དེ་དག་དང་ནམ་ཡང་བྲལ་དུ་འཇུག་རྒྱུ་
ཡིན་ཞེས་བརྗོད།
གཏམ་དེ་ཐོས་པ་དང་རྒྱལ་པོ་ནི་བློ་འཕམ་གྱི་དབུགས་རིང་ཕྱུང་ཞིང༌། རེ་ཟད་
ཀྱི་མཆི་མ་གཏོང་བཞིན་ཡིད་ཆད་ཀྱི་གཏམ་འདི་ལྟར་སྨྲས། རྒྱུ་ནོར་འདི་དག་གིས་
བདག་བསླུས་ནས་དཀོན་མཆོག་ལ་ཕྱག་དང་མཆོད་པ་བྱེད་པའི་ལམ་བཀག ཨཱ་ལཱ་
ཐུགས་རྗེ་ཅན་གྱིས་དེ་ལ་དམོད། སྔར་ཁོ་བོས་རྒྱུ་ནོར་ཞེས་པ་དེ་ལས་ལྷག་པ་མེད་
སྙམ་ཞིང་། དེས་བདག་ལ་ཕན་པ་བླ་མེད་སྦྱིན་པར་སྙམ་མོད། འོན་ཀྱང་རྒྱུ་ནོར་
ཞེས་པ་དེ་སྡིག་པའི་ས་བོན་ཡིན་པ་དེ་རིང་ཁོ་བོས་རྟོགས། ད་ནི་ཁོ་བོ་ལག་གཉིས་
སྟོང་པར་གང་ནས་ཡོང་བའི་གནས་དེར་འགྲོ་དགོས་པས། རྒྱུ་ནོར་ཐམས་ཅད་རང་
གི་དགྲ་ལ་འཇོག་དགོས་པ་ཡིན།
རྒྱལ་པོ་དེ་སྡུག་བསྔལ་གྱིས་ཡིད་མུག་ནས་སྡོད་པའི་ཚེ་ན། གློ་བུར་རྣ་ལམ་དུ་
འུར་འུར་གྱི་སྒྲ་ཞིག་བྱུང་བ་དེས་སྨྲས་པར། ཁྱོད་བདག་ལ་འཁང་བ་ཅི་ཡིན། ཁྱོད་
ནི་རང་གི་རང་ལ་འཁང་དགོས་པ་ཡིན། ཁྱོད་དང་ངེད་གཉིས་ཀ་ཨཱ་ལཱ་ཐུགས་རྗེ་ཅན་
གྱིས་ས་ཡི་ནང་ནས་བསྐྲུན་ཞིང་། བདག་ནི་ཁྱོད་ཀྱི་ཕྱི་མའི་ལམ་རྒྱགས་སུ་ཁྱོད་ལ་རྩིས་
སྤྲོད་མཛད་དེ་ཁྱོད་ཀྱིས་བདག་བེད་སྤྱད་ནས་དབུལ་པོ་རྣམས་ལ་རོགས་རམ་བྱེད་
དགོས་པ་དང་། ས་ལ་ལམ་དང་ཆུ་ལ་ཟམ་པ་རྒྱག་དགོས་པ། མི་རྣམས་ལ་སྡོད་པའི་
གནས་དང་ཕྱག་མཆོད་ཀྱི་ཡུལ་གཙུག་ལག་ཁང་སྐྲུན་དགོས་པའི་བཀའ་གནང་ཡང་།
ཁྱོད་ཀྱིས་རང་ཁོ་ན་ལས་གཞན་ཕན་གྱི་བློ་མེད་པར་ཁོ་བོ་ཁྱོད་ཀྱིས་བདག་གིར་བཟུང་
ནས་རང་གཅིག་པུའི་བདེ་བའི་དོན་དུ་སྤྱོད་པ་དང༌། ཁྱོད་ཀྱིས་བདག་གི་དྲིན་ལ་
བསམ་ཤེས་མེད་པར་དེ་ལས་ལྡོག་སྟེ་བདག་གིས་མ་བྱུང་མ་འཐུས་པའི་འཁང་ར་བྱེད་
པ། ད་ཆ་ཁྱོད་ཀྱིས་ཁོ་བོ་རང་གི་དགྲ་བོར་འཇོག་དགོས་པ་འདི་ཁྱོད་རང་གིས་ལན་
པ་མ་གཏོགས་བདག་ལ་འདི་ལྟར་དམོད་བོར་དགོས་པའི་ལན་པ་ཅི་ཡོད་ཅེས་བརྗོད།
རྒྱལ་པོ་དེ་ཁྲི་ཐོག་ཏུ་བསྡད་ནས་ཞིམ་མངར་རོ་བཅུད་ལྡན་པའི་ཟས་རིགས་དེ་
དག་ལ་ཡིད་ཆགས་ནས་སྡོད་པ་ན། སྔར་གྱི་སྒྲ་དེ་ད་དུང་རྣ་ལམ་དུ་འུར་འུར་གྲགས་
བཞིན་པའི་ཚེ་གཤིན་རྗེ་དེས་ཐེ་ཚོམ་མེད་པར་རྒྱལ་པོའི་སྲོག་བླངས་པས། རྒྱལ་པོའི་
སྒྱུ་ལུས་གནས་ཁང་དེ་ས་ཐོག་ཏུ་འགྱེལ།
         
          བཞི་པ།
གནའ་སྔ་མོ་ཨི་སི་ར་ལིར་དབང་ཐང་ཆེ་བའི་རྒྱལ་པོ་གཏུམ་དྲག་ཅན་ཞིག་
ཡོད་པ་དེའི་ཕོ་བྲང་ནང་སྲུང་བྱ་ཤིན་ཏུ་བཙན་པོ་ཡོད། ཉིན་ཞིག་རྒྱལ་པོ་ཁྲི་ཐོག་
ཏུ་རྔམ་བརྗིད་ལྡན་པའི་སྒོ་ནས་བཀའ་གཏོང་ལུང་སྒྱུར་གྱིས་རྒྱལ་སྲིད་ཀྱི་བྱ་བ་ལ་
འཇུག་བཞིན་པའི་སྐབས་གློ་བུར་དུ་གཟུགས་སྟོབས་ཆེ་ཞིང་གཏུམ་དྲག་ཅན་གྱི་སྐྱེ་
བོ་འཇིགས་སུ་རུང་བ་ཞིག་ཕོ་བྲང་ནང་སླེབས་བྱུང་བ་ན། རྒྱལ་པོ་ནི་ཤིན་ཏུ་སྐྲག་
པར་གྱུར་བས་ཁྲི་ཐོག་ནས་མཆོང་ཏེ་ཝ་ཡེ། ཁྱོད་སུ་ཡིན་ནམ། ཁྱོད་སུ་ཞིག་གིས་ཕོ་
བྲང་ནང་བཏང་བྱུང་ངམ་ཞེས་དྲིས།
སྐྱེ་བོ་དེ་ན་རེ། བདག་ནི་ཁང་ཁྱིམ་འདིའི་བདག་པོས་འདིར་འབོད་བྱུང་བ་
ཡིན། བདག་སུ་ཞིག་གིས་ཀྱང་འགོག་མི་ཐུབ། བདག་ནི་རྒྱལ་བློན་སུ་འདྲ་ཞིག་
ཕྲད་དགོས་ཀྱང་ཐད་ཀར་ཡོང་བ་ལས་མགྲོན་བརྡ་གཏོང་དགོས་པ་མ་ཡིན། ཁོ་བོ་
ནི་རྒྱལ་པོའི་དབང་དང་བཙན་པོའི་སྟོབས་གང་ལ་ཡང་མི་སྐྲག་ཅིང་། སྟོབས་ལྡན་
སྐྱེ་བོ་གང་གིས་ཀྱང་བདག་ལ་བརྙས་མི་ཐུབ། བདག་གི་ལག་ཏུ་ལྷུངས་པའི་སྐྱེ་བོ་སུ་
འདྲ་ཞིག་ཡིན་རུང་སྲོག་མགོ་ཐོན་ཐབས་བྲལ། བདག་གིས་མི་རྣམས་རང་གི་ཁྱུ་ལས་
ཕྲལ་ཏེ་མི་ཡུལ་གྱི་བདེ་བ་འཇོམས་པར་བྱེད།
སྐྱེ་བོ་སྟོབས་ཆེན་གྱི་གཏམ་དེ་ཐོས་འཕྲལ་རྒྱལ་པོ་ནི་ཤིན་ཏུ་འཇིགས་པར་གྱུར་
ནས་རང་སར་འགྱེལ། ཡུད་ཙམ་སོང་རྗེས་རྒྱལ་པོ་དེ་བརྒྱལ་བ་ལས་གསོས་མཚམས་
ཁྱོད་གཤིན་རྗེ་ཡིན་ནམ་ཞེས་དྲིས།
སྐྱེ་བོ་སྟོབས་ཆེན་དེ་ན་རེ། ཁྱོད་ཀྱིས་བཤད་པ་བདེན། བདག་གཤིན་རྗེ་ཡིན།
རྒྱལ་པོ་ན་རེ། ཁྱོད་ཀྱིས་བདག་མི་ཡུལ་ཐོག་ཉིན་གཅིག་རང་བཞག་ནས་འགྱོད་
བཤགས་བྱེད་དུ་འཇུག ཁོ་བོས་ཨཱ་ལཱར་བཤགས་པ་འབུལ་རྒྱུ་མ་ཟད། མཛོད་དུ་
ཡོད་པའི་རྒྱུ་ནོར་རྣམས་ཀྱང་རང་རང་གི་བདག་པོར་སྤྲད་ནས་སྡིག་པའི་བུ་ལོན་
རྣམས་མེད་པ་མ་བཟོས་ན་བདག་གི་གཉའ་བར་ལན་ཆགས་ཀྱི་བུ་ལོན་ཤིན་ཏུ་ལྕི་
བས་ཕ་རོལ་དུ་བདེ་བར་འགྲོ་མི་ཐུབ་ཅེས་བརྗོད།
གཤིན་རྗེ་ན་རེ། ཁྱོད་ནི་རང་གིས་བཤད་པ་དང་རྒྱང་ཁྱད་ཤིན་ཏུ་ཆེ། །ད་ནི་
ཐབས་ཅི་ཡང་མེད། ཁྱོད་ཀྱི་ཚེ་ཚད་རིང་ཐུང་གཏན་འཁེལ་ཟིན་པ་རེད་ལ། ཁྱོད་ཀྱི་
དབུགས་འབྱིན་རྔུབ་བྱེད་ཚད་ཀྱང་གཏན་འཁེལ་ཟིན་པ་རེད་ན། བདག་གིས་ཁྱོད་
ཀྱི་ཚེ་ཚད་ལ་འགྱུར་བ་ཇི་ལྟར་གཏོང་།
རྒྱལ་པོ་ན་རེ། དེ་ལྟར་ན་ཁྱོད་ཀྱིས་བདག་ལ་ཆུ་ཚོད་གཅིག་རང་དུས་འགྱངས་གཏོང༌།
གཤིན་རྗེ་ན་རེ། ཁྱོད་ཀྱི་ཚེ་ཚད་རྫོགས་ན་དུས་ཚོད་སྐར་མ་གཅིག་ཀྱང་ནར་
འགྱངས་གཏོང་ཐབས་མེད། དེ་ནི་ཁྱོད་རང་བླུན་ཞིང་གླེན་པས་ལན། ད་ནི་ཁྱོད་
མི་ཡུལ་ཐོག་སྡོད་པའི་སྐལ་བ་ཡོངས་སུ་ཟད་ནས་མཐའ་མའི་དབུགས་ཐེངས་གཅིག་
ལས་མེད།
རྒྱལ་པོ་ན་རེ། བབདག་ཤི་བའི་རྗེས་སུ་དུར་དུ་ཁོ་བོར་འགྲོགས་པའི་གྲོགས་སུ་
ཞིག་ཡོད་དམ་ཞེས་དྲིས།
གཤིན་རྗེ་ན་རེ། སྐབས་དེར་ཁྱོད་མི་ཡུལ་ཐོག་སྡོད་སྐབས་བསྒྲུབས་པའི་དགེ་
ལས་འབའ་ཞིག་ལས་གཞན་གྱི་གྲོགས་གང་ཡང་མེད།
རྒྱལ་པོ་ན་རེ། ཁོ་བོ་མི་ཡུལ་ཐོག་སྡོད་སྐབས་དགེ་བའི་ལས་གང་ཡང་སྒྲུབ་ཐུབ་
མ་སོང་།
གཤིན་རྗེ་ན་རེ། དེ་ལྟར་ཡིན་ན་ཁྱོད་དམྱལ་བར་ལྷུང་གྱུར་ཐེ་ཚོམ་མེད།
དེ་ནས་གཤིན་རྗེས་བག་ཚ་མེད་པར་རྒྱལ་པོ་དེའི་སྲོག་བླངས་པས། རྒྱལ་པོའི་
སྒྱུ་ལུས་གནས་ཁང་དེ་ས་ཐོག་ཏུ་འགྱེལ་བ་ན་ཕོ་བྲང་ནང་ངུད་མོའི་སྒྲ་ཡིས་ཁེངས།
གཤིན་རྗེས་ཁ་ཚུར་བཅུས་ནས་བག་ཕེབས་པའི་ངང་གལ་ཏེ་མི་དེ་རྣམས་ཀྱིས་ཁོ་
ཅག་གི་རྒྱལ་པོ་ཚེ་གང་དུ་འཕོས་པ་ཤེས་གྱུར་ན་སྡུག་བསྔལ་དེ་ལས་ཆེ་བ་ཡོང་ངེས་
རེད་ཅེས་བརྗོད་དོ། ། ། །

         མཚམས་པའི་གཏམ་རྒྱུད།

གནའ་སྔ་མོ་དབེན་པའི་རི་ཁྲོད་དུ་མཚམས་སུ་བསྡད་ནས་སྒྲུབ་པ་ཉམས་ལེན་
བྱེད་པའི་བྱ་བཏང་གི་སྐྱེས་བུ་ཞིག་ཡོད། དེ་མཚམས་སུ་སྡོད་པའི་རི་གཤམ་གྱི་ལམ་
ཟུར་དུ་ཆུ་མིག་ཅིག་ཡོད་པ་དེར་ཕར་འགྲོ་ཚུར་འོང་བྱེད་མཁན་ལམ་འགྲུལ་ཚོས་སྐོམ་
པ་སེལ་བའི་ཆུ་འཐུང་བ་ཡིན།
མཚམས་པ་དེས་རྒྱུན་དུ་རི་ཁྲོད་དུ་མཚམས་ལ་བསྡད་ནས་ཨཱ་ལཱར་གསོལ་བ་
སྨོན་ལམ་འདེབས་པ་དང་ཆབས་ཅིག་ཏུ་རི་གཤམ་གྱི་ལམ་འགྲུལ་གྱི་གནས་ཚུལ་ལ་
ཡང་ཉམས་ཞིབ་བྱེད་པ་ཡིན། ཉིན་ཞིག་ཁོ་རི་ཁྲོད་དུ་སྡོད་པའི་ཚེ་ན་སྣང་བ་སྣང་
བསམ་མེད་པ་ཞིག་ལ་རི་གཤམ་དུ་དཔའ་རྒོད་ཅིག་ཆུ་མིག་དེའི་འགྲམ་དུ་སླེབས་པ་
ན་རྟ་ལས་བབས། སྐེ་ཐོག་གི་དངུལ་ཁུག་དཀྲོལ་ནས་ས་ཐོག་ཏུ་བཞག་རྗེས་ཆུ་མིག་
ནས་ཆུ་བཏུང་སྟེ་ངལ་གསོས་ནས་བསྡད། དེ་ནས་དཔའ་རྒོད་དེ་འཚབ་བི་འཚུབ་བིར་
ཡར་ལངས་ནས་རྟ་བཞོན་ཏེ་སོང་བས། ས་ཐོག་ཏུ་བཞག་པའི་དངུལ་ཁུག་དེར་ལུས་
པ་མཐོང་།
དཔའ་རྒོད་དེ་སོང་ནས་རིང་པོར་མ་ཐོགས་པར་ལམ་འགྲུལ་ཞིག་དེར་སླེབས་
ནས་ཆུ་མིག་གི་ཆུ་བཏུང་། དཔའ་རྒོད་ཀྱིས་ལུས་པའི་དངུལ་ཁུག་དེ་བསྒྲུགས་ནས་
བག་ཚ་མེད་པར་སོང་བ་མཐོང་། དེ་ནས་ཡང་ཤིང་འཐུ་བ་ཞིག་དེར་སླེབས་པ་དང་།
ཁོས་རྒྱབ་ཁུར་ཤིང་གི་ཁྲེས་པོ་ཕབ་ནས་ཆུ་བཏུངས་ཤིང་ངལ་གསོས་ནས་སྡོད་པའི་
ཚེ་སྔར་གྱི་དཔའ་རྒོད་དེ་དབུགས་ཧལ་ལེ་བར་རྒྱུག་བཞིན་དུ་དེ་གར་སླེབས་པ་ན།
ཁོས་ཁྲོ་ངར་ཆེན་པོས་ཤིང་འཐུ་བ་དེར་བདག་གི་དངུལ་ཁུག་ས་འདིར་ལུས་སོང་བ་
གང་དུ་ཡོད་ཅེས་གཏུམ་དྲག་ཆེན་པོས་དྲིས།
ཤིང་འཐུ་བས་ཁྱོད་ཀྱི་དངུལ་ཁུག་གང་དུ་ཡོད་པ་བདག་གིས་མི་ཤེས་ཞེས་བརྗོད།
དཔའ་རྒོད་ཀྱིས་དེ་མར་རལ་གྲི་ཕྱུང་སྟེ་ཤིང་འཐུ་བར་བརྒྱབ་ནས་དེ་གར་
བསད་རྗེས་ལུས་བཤེར་བརྒྱབ་ཀྱང་མ་རྙེད་པས་རྟབ་རྟབ་པོར་སོང་། གནས་ཚུལ་
དེ་རྣམས་མཚམས་པས་མཐོང་བས་ཡིད་ལ་མི་བདེ་བའི་ཚོར་བ་དྲག་པོ་བྱུང་བས།
ཀྱི་ཧུད། དཀོན་མཆོག་མཁྱེན་ནོ། །དཔའ་རྒོད་ཀྱི་དངུལ་ཁུག་ལམ་འགྲུལ་ཞིག་གིས་
བསྒྲུགས་ནས་སོང་ཡང་ཉེས་མེད་ཤིང་འཐུ་བར་ཆགས་སྒོ་ཐོག་ཏུ་བབས་ནས་སྲོག་
ཤོར་པ་འདི་འདྲ་ཅི་ཡིན་ཞེས་ཆིག་ལབ་བརྒྱབ།
མཚམས་པ་དེ་ཡིད་མུག་ནས་སྡོད་པའི་སྐབས་སུ་ཨཱ་ལཱས་མཁའ་དབྱིངས་ནས་
ཁྱོད་རང་གི་སྒྲུབ་པ་ཉམས་སུ་ལེན་པ་ལས་འཇིག་རྟེན་པའི་ལས་ལ་ཐེ་གཏོགས་བྱེད་
མི་རུང༌། བྱ་བ་འདི་ནི་ཁྱོད་ཀྱི་སྣང་ངོར་ཤར་བའི་ལས་སླ་སྟབས་བདེ་འདི་འདྲ་མ་
ཡིན་པར་འདི་ནི་ལས་འབྲས་རྣམ་པར་སྨིན་པའི་རྒྱུ་ལས་སྐྱེས་པ་ཞིག་ཡིན། ཁྱོད་གོ་
བར་གྱིས་ཤིག དཔའ་རྒོད་ཀྱི་ཕ་དེ་མི་སྲུན་པའི་སྐྱེ་བོ་གདུག་པ་ཅན་ཞིག་ཡིན། སྔར་
ཁོས་ལམ་འགྲུལ་སྐྱེ་བོ་དེའི་ཕ་ཡི་ས་ནས་གསེར་ཊམ་སྟོང་ཕྲག་གཅིག་བཙན་འཕྲོག་
བྱས་པར་བརྟེན། དེ་རིང་བདག་གིས་དཔའ་རྒོད་ལ་རང་གི་ཕ་ཡི་བུ་ལོན་སྤྲོད་དུ་
བཅུག་པ་ཡིན། ཤིང་འཐུ་བ་དེ་ནི་ཚེ་རབས་སྔ་མར་ཁོས་དཔའ་རྒོད་ཀྱི་ཕ་བསད་
པའི་རྣམ་སྨིན་དུ་དེ་རིང་དཔའ་རྒོད་ལ་རང་གི་ཕ་ཡི་ཤ་ལན་ལེན་པའི་གོ་སྐབས་བྱིན་
པ་ཡིན་ཞེས་དྲན་སྐུལ་མཛད།
ཨཱ་ལཱའི་དྲན་སྐུལ་འདི་ཐོས་པ་ན། མཚམས་པའི་བློ་ཡི་རྟོགས་པ་སད་ནས་འདི་
སྙམ་དུ་བསམས་པར། འགྲོ་བ་མི་ཡི་ནང་དུ་ཕན་ཚུན་འཁོན་ལན་སློག་རེས་བྱེད་པ་
ནི་རྒྱུ་མཚན་འདི་འདྲ་ཡིན་པ་ད་གཟོད་ཁོ་བོས་རྟོགས་སོ་སྙམ་མོ། ། །

   ཤིན་པ་ཏཱ་མཚོ་འགྲུལ་དུ་སྐྱོད་པའི་གཏམ་རྒྱུད།

གནའ་སྔ་མོ་ཧཱ་ལི་ཧྥ་ཧ་རུ་ནཱ་ལ་ཧྲེ་དྷས་རྒྱལ་སྲིད་སྐྱོང་བའི་དུས་སུ་གྲོང་ཁྱེར་
སྦག་ཏཱའི་ནང་དོས་པ་ཤིན་པ་ཏཱ་ཟེར་བ་ཞིག་ཡོད། ཁོ་ནི་དོ་པོ་འདྲེན་སྐྱེལ་བྱས་ནས་
འཚོ་ཐབས་བྱེད་པས་ཁྱིམ་འཁོས་ཤིན་ཏུ་ཞན། ཉིན་ཞིག་དོ་པོ་ཁུར་ཏེ་ཚོང་པ་ཆེན་
པོ་ཞིག་གི་སྒོ་འགྲམ་ནས་འགྲོ་བའི་སྐབས་ཉིན་མ་མེ་ལྟར་ཚ་ཞིང་ཁུར་པོ་ལྕགས་ལྟར་
ལྕི་བས་ལུས་ཡོངས་ནས་ངལ་བའི་རྔུལ་ཆུ་ཁྲུམ་ཁྲུམ་དུ་ཟག་པས་ཁུར་ཙ་ཕབ་སྟེ་སྒོ་
འགྲམ་གྱི་རྡོ་སྐས་ཆེན་པོ་དེའི་ཐོག་ཚ་གཡོལ་དང་ངལ་གསོས་ནས་བསྡད།
ཤིན་པ་ཏཱ་ས་ཐོག་ཏུ་བསྡད་མ་ཐག་ཁྱིམ་དེའི་སྦུག་ནས་ཟས་ཀྱི་དྲི་ཞིམ་པོ་འཐུལ་
བྱུང་བ་མ་ཟད། སྙན་འཇེབས་ལྡན་པའི་དུང་དང་གླིང་བུའི་སྒྲ་དང་གླུ་དབྱངས་གྱེར་
བའི་སྒྲ་སྙན་པོ་ལྷང་ལྷང་དུ་གྲགས། ཁོས་རྣ་བའི་དབང་པོ་རྩེ་གཅིག་ཏུ་གཏད་ནས་
ཉན་པའི་ཚེ་སྙན་འཇེབས་རོལ་དབྱངས་ཀྱི་ཁྲོད་དུ་གསེར་བྱིའུ་དང༌། མཚན་ཁྲ། རི་
བྱིའུ། ནགས་ཀྱི་ཕུག་རོན། གོང་མ་སྲེག་པ་སོགས་བྱ་རིགས་འདྲ་མིན་གྱི་དབྱངས་
སྙན་ཡང་ཐོས་རྒྱུ་ཡོད་པས། ཁོ་ནི་ཡིད་དབང་རབ་ཏུ་ཕྲོགས་ཏེ་རང་སེམས་རང་
གིས་མ་འཆུན་པར་དབང་མེད་དུ་ཁྱིམ་དེའི་སྒོ་འགྲམ་དུ་སོང་ནས་མགྲིན་པ་རྨྱངས་
ཏེ་ནང་དུ་ལྟ་ཤོར། མཁར་ཁྱིམ་དེའི་ནང་སྒོ་ར་ཡངས་ཤིང་རྒྱ་ཆེ་ལ་བཀོད་པ་མཛེས་
ཤིང་ལྟ་ན་སྡུག་པ། འཁོར་དང་གཡོག་གི་ཚོགས་མང་བ་འདི་ལྟ་བུ་རྒྱལ་བློན་མི་དྲག་
གི་ཁྱིམ་ཚང་ཞིག་ཡིན་པར་ངེས། དེའི་ཚེ་ན་རླུང་པོའི་རྒྱག་ཕྱོགས་ཤིག་ནས་རོ་བཅུད་
ལྡན་པའི་ཟས་ཀྱི་དྲི་བསུང་ཞིམ་པོ་ལྷང་ལྷང་དུ་འཐུལ་བྱུང་བས་ཁོ་ནི་དབང་མེད་དུ་
འགྲམ་ཆུ་ཤོར་བ་ན། ཁོས་མགོ་བོ་གནམ་ལ་ཀེར་ནས་དབུགས་རིང་གཏོང་བཞིན་
བདག་གི་མགོན་མཁྱེན། ཁྱེད་ནི་འཇིག་རྟེན་བྱེད་པོ་ཡིན་པས་མི་རྣམས་ལ་འཚོ་
གོས་ཁྱེད་ཀྱིས་བྱིན། ཁྱེད་ཀྱིས་སྦྱིན་འདོད་པ་དེ་ལ་འཇུངས་པ་མེད་པའི་སྒོ་ནས་
ཟས་གོས་ཕུན་སུམ་ཚོགས་པ་བྱིན་པར་བྱེད། མགོན་པོ་མཁྱེན་ནོ། །བདག་གིས་ཁྱེད་
ལ་བཤགས་པ་འབུལ་རྒྱུ་ཡིན་པས་ཉེས་པ་ཅི་མཆིས་དག་པ་ཤོག བདག་གི་མགོན་
མཁྱེན། ཁྱེད་ནི་མི་ནུས་པ་མེད་པའི་ཐམས་ཅད་ཀྱི་བདག་པོ་ཡིན་པས་ཁྱེད་ཀྱི་བཀའ་
ལས་ལྡོག་པ་སུ་ཡིས་ནུས། བདག་གི་མགོན་མཁྱེན། བདག་གིས་ཁྱེད་ལ་བསྟོད་པ་
འབུལ། ཕྱུག་པོ་འདོད་ན་ཁྱེད་ཀྱིས་ཕྱུག་པོ་བཟོ། དབུལ་པོ་འདོད་ན་ཁྱེད་ཀྱིས་
དབུལ་པོར་གཏོང༌། བཟང་བ་འདོད་ན་ཁྱེད་ཀྱིས་བཟང་བ་བཟོ། དམན་པ་འདོད་
ན་ཁྱེད་ཀྱིས་དམན་པར་གཏོང་། ཐམས་ཅད་ཁྱེད་ཀྱིས་དགོངས་པ་ལས་འགལ་དུ་
རུང་བ་མ་ཡིན། བདག་གི་མགོན་མཁྱེན། ཁྱེད་ནི་འཇིག་རྟེན་བྱེད་པོ་འབའ་ཞིག་
ཡིན། ཁྱེད་ལས་རླབས་ཆེ་བ་དང་ཁྱེད་ལས་དབང་ཐང་ཆེ་བ་གང་ན་ཡོད། འཇིག་
རྟེན་འདི་ཐོག་གི་བདེ་སྡུག་འབྱོར་གུད་ཐམས་ཅད་ཁྱེད་ཀྱིས་འཚམ་པར་བཅད།
འཁོར་གཡོག་ཁྲོད་དུ་ལོངས་སྤྱོད་ཀྱིས་ཕྱུག་དགོས་པ་ཞིག་ཡོད་ན་དེ་ལ་ཁྱེད་ཀྱིས་
དྲིན་གྱིས་བསྐྱངས་ཏེ་ཁྱིམ་ཚང་འདིའི་བདག་པོ་ལྟ་བུ་ལུས་ལ་དར་གོས་ཀླུབས་ཤིང་།
ཟས་སུ་ཞིམ་མངར་རོ་བཅུད་ལྡན་པ་འབའ་ཞིག་སྤྱད་དེ་མི་ཡུལ་གྱི་འདོད་རྒུའི་ལོངས་
སྤྱོད་ཐམས་ཅད་ཚིམ་པར་སྤྱོད། མདོར་ན་སྐྱེ་འགྲོ་ཀུན་གྱི་ཚེ་སྲོག་ལས་དབང་ཐམས་
ཅད་ཁྱེད་ཀྱིས་བདག་ཏུ་བཟུང་ནས་ལ་ལ་དཀའ་སྡུག་མྱོང་དགོས་པ་དང༌། ལ་ལ་
བདེ་ཞིང་སྐྱིད་པ། ལ་ལ་དབུལ་ཞིང་ཕོངས་པ། ལ་ལ་ཕྱུག་ཅིང་འབྱོར་བ། ལ་ལ་
འཁྱེར་དམན་བདག་འདྲ་བ་ཐམས་ཅད་ཁྱེད་ཀྱིས་བཀོད་པ་ལས་ལྡོག་ཏུ་མེད་ཅེས་
བརྗོད་མུར་སྐྱོ་ཚིག་འདི་ལྟར་བཟླས།
འཇིག་རྟེན་འདི་ན་ཆགས་རྟེན་བྲལ་གྱུར་ཏེ། །
གཞན་གྱི་འཕྲོ་ལྷག་བསྒུགས་ནས་འཚོ་བ་ཡི། །
ཉམ་ཐག་སྐྱེ་བོ་ཇི་ཙམ་ཡོད་ལགས་སམ། །
བདག་ནི་དེ་ཡི་ཁྲོད་ཀྱི་མི་གཅིག་ཡིན། །
འཚོ་བའི་དོན་དུ་ཉིན་གང་དཀའ་བ་སྤྱད། །
མི་ཡི་འཚོ་བ་འདི་འདྲའི་ཡ་མཚན་ཆེ།
ཕྲག་ཐོག་ཁུར་པོ་ལྕི་བཞིན་ལྕི་རུ་འགྲོ། །
ཁོ་ཅག་སྐྱིད་ཅིང་སེམས་ལ་སྡུག་བསྔལ་མེད། །
བདག་འདྲའི་འཚོ་བ་ཉིན་གཅིག་སྤྱོད་པ་མེད། །
་རྣམས་ཟས་ནོར་འཛོམས་ལ་སྙན་གྲགས་ཆེ། །
ཚེ་གང་འདོད་རྒུའི་ཕུན་ཚོགས་ལོངས་སུ་སྤྱོད། །
ཐམས་ཅད་ཕ་མའི་ཁུ་ཁྲག་འདུས་ལས་གྲུབ། །
ཤ་ཁྲག་ལུས་འདིར་དབྱེ་བ་མ་མཆིས་ཀྱང་། །
ང་ཅག་དབར་ལ་ཟབ་མོའི་འོབས་ཀྱིས་བཅད།།
ཆུ་དང་འོ་མ་ལྟ་བུའི་ཁྱད་པར་ཆེ། །
ཁོ་བོས་བྱུང་རྒྱལ་སྨྲ་བའི་གཏམ་མིན་པས། །
ཁྱེད་ནི་ཁྲིམས་ཀྱི་བྱེད་པོ་ཡིན་པས་ན།
མ་འཁྱོགས་དྲང་པོའི་ལམ་ནས་གཅོད་པར་མཛོད། །
དོས་པ་ཁུར་ཙ་ཁུར་ནས་འགྲོ་གྲབས་བྱེད་པའི་ཚེ་ཁྱིམ་དེའི་སྦུག་ནས་སྐྱེ་འབྲས་
བཟང་ཞིང་རྒྱན་གོས་མཛེས་པའི་ན་གཞོན་ཞིག་བྱུང་བ་དེས་དོས་པའི་ལག་ནས་
བཟུང་སྟེ་ཁོ་བོ་ནི་བདག་ཚོའི་སྦྱིན་བདག་གིས་ཁྱོད་གདན་འདྲེན་པར་བཏང་བྱུང་
བས། ཁྱོད་ཁོ་བོ་མཉམ་དུ་ཤོག་ཅེས་བརྗོད། དོས་པ་འགྲོ་མ་འདོད་ཀྱང་བཤོལ་
ཐབས་མ་བྱུང་བས་ཁོས་ཁུར་ཙ་སྒོ་སྲུང་དེ་ལ་བཅོལ་ནས་ན་གཞོན་དང་མཉམ་དུ་
ཁྱིམ་དེའི་ནང་སོང་། མཁར་ཁྱིམ་དེ་ནི་བརྗིད་ཆགས་ཡིད་དུ་འོང་ཞིང་བཀོད་ལེགས་
འོད་སྣང་ལྡན་པས་སྐྱིད་ཅིང་བརྗིད་པའི་སྣང་བ་ལྡན། བཞུགས་གྲལ་ཐོག་མི་དྲག་
འབྱོར་ལྡན་གྱིས་ཁེངས་ཤིང་། བཞུགས་གྲལ་གྱི་བར་བར་དུ་ཤིང་འབྲས་སྣ་ཚོགས་པ་
དང་། ཞིམ་ཞིང་མངར་བའི་མྱོས་བྱེད་ཀྱི་བཏུང་བ། རོ་བཅུད་ལྡན་པའི་ཟས་རིགས་
སོགས་བཟའ་བཏུང་གི་བྱེ་བྲག་ཕུན་སུམ་ཚོགས་པ་བསྒྲིགས་ཡོད་པ། དེ་བཞིན་དྲི་
བསུང་མངར་བའི་མེ་ཏོག་གི་དྲི་དང་ཞིམ་མངར་ཟས་རིགས་ཀྱི་དྲི་རྣམས་མཉམ་དུ་
འཐུལ་བས་མི་རྣམས་ཡིད་ལ་ཤིན་ཏུ་སྐྱིད་པའི་སྣང་ངོ་འཆར། རོལ་མོ་བ་རྣམས་
ཀྱི་ལག་ཏུ་རོལ་ཆ་ཐོགས་ནས་རང་རང་གོ་རིམ་བཞིན་གནས་ལ་འཁོད་དེ་སྙན་ཞིང་
འཇེབས་པའི་རོལ་དབྱངས་འཁྲོལ་བའི་གྲབས་བྱེད་པ། བཞུགས་གྲལ་གྱི་དབུས་སུ་
སྐྲ་ལོ་དང་མིག་སྤུ་དཀར་ལ་བཞིན་རས་དཀར་ཞིང་རིད་པ། སྤྱོད་ཚུལ་བབ་ཆགས་
ལ་སྒམ་པ། བལྟས་པ་ཙམ་གྱིས་སྐྱིད་པོའི་གནས་ལ་བདེ་བར་རོལ་བའི་རྒད་པོ་
བསོད་ནམས་ཅན་ཞིག་ཡིན་པར་རྟོགས། ཚུལ་དེ་མཐོང་བས་དོས་པ་ཤིན་པ་ཏཱ་ནི་
ཤིན་ཏུ་འཇིགས་པར་གྱུར་ནས་འདི་སྙམ་དུ་བསམས་པར། ཨཱ་ལཱ་མཁྱེན་ནོ། །འདི་ནི་
བདེ་བ་ཅན་གྱི་ཞིང་ངམ་ཡང་ན་རྒྱལ་པོའི་ཕོ་བྲང་གང་ཡིན་སྙམ་པས་དེ་མུར་པུས་
མོ་བཙུགས་ནས་ས་ཐོག་ཏུ་འོ་སྦྱོར་བའི་གུས་ཕྱག་ཕུལ་རྗེས་གུས་ཞུམ་ཚུལ་གྱིས་ཟུར་
ཞིག་ཏུ་ལངས་ནས་བསྡད། སྦྱིན་བདག་གིས་ཁོ་རང་གི་འགྲམ་དུ་འཁོད་དུ་བཅུག་
ནས་དགའ་བསུའི་གླེང་མོལ་བྱས་རྗེས་རོ་བཅུད་ལྡན་པའི་ཟས་རིགས་བཤམས་ནས་
སྣེ་ལེན་བྱས། དོས་པ་ཤིན་པ་ཏཱས་ཨཱ་ལཱའི་མཚན་སྨྲོས་ནས་མཆོད་པ་ཕུལ་རྗེས་བཟའ་
བཏུང་བྱས། ཁོས་བཟའ་བཏུང་ཚིམས་པར་བྱས་རྗེས་ཨཱ་ལཱ་མཁྱེན། བདག་གྲོད་པ་
འགྲང་སོང་ཞེས་བརྗོད་ནས་སྟན་ལས་ལངས་ཏེ་ལག་པ་བཀྲུས་རྗེས་གུས་པ་ཆེན་པོས་
སྦྱིན་བདག་ལ་བཀའ་དྲིན་ཆེ་ཞུས། སྦྱིན་བདག་གིས་བདག་ཚོས་ཁྱོད་ལ་དགའ་བསུ་
ཞུ། ཁྱོད་བྱ་བ་ཐམས་ཅད་བཀྲ་ཤིས་ལམ་ལྷོངས་ཡོང་བར་སྨོན། ཁྱོད་ཀྱི་མིང་ལ་ཅི་
ཟེར། ལས་གང་ཞིག་བྱེད་ཅེས་དྲིས།
དོས་པ་ན་རེ། བདག་གི་མིང་ལ་ཤིན་པ་ཏཱ་ཟེར། དོ་པོ་འདྲེན་སྐྱེལ་བྱས་ནས་
འཚོ་ཐབས་བྱེད།
སྦྱིན་བདག་དེས་འཛུམ་ཙམ་བྱས་ནས་ཁྱོད་དང་ངེད་གཉིས་མིང་འདྲ་ཡིན།
བདག་གི་མིང་ལ་ཡང་མཚོ་འགྲུལ་བ་ཤིན་པ་ཏཱ་ཟེར། ད་གིན་ཁྱོད་ཀྱིས་སྒོ་འགྲམ་
དུ་བཟླས་པའི་སྙན་ཚིག་དེ་སླར་ཡང་བདག་ལ་ལན་གཅིག་ཟློས་དང་ཞེས་བརྗོད།
དོས་པ་ཤིན་པ་ཏཱ་ཤིན་ཏུ་ངོ་ནོངས་པར་གྱུར་ནས་སྨྲས་པ། དཀོན་མཆོག་ཚད་
བཙུགས། ཁོ་བོ་ནི་དཀའ་སྡུག་ཆེ་ཞིང་ཁྱིམ་འཁོས་དམན་པས་ངོ་ཚ་ཞེ་ཁྲེལ་མེད་
པའི་བྱུང་རྒྱལ་གྱི་གཏམ་དེ་སྨྲ་བར་ཐལ་སོང་བས་སྦྱིན་བདག་ཁྱེད་དགོངས་འགལ་
མེད་པ་མཁྱེན་ཞེས་བརྗོད།
སྦྱིན་བདག་ན་རེ། ད་ཆ་ངེད་གཉིས་སྤུན་དུ་སོང་གཤིས། ཁྱོད་ངོ་ནོངས་
དགོས་དོན་མ་མཆིས་པས་སླར་ཡང་ཚར་གཅིག་འདོན། ཁོ་བོ་ནི་ཁྱོད་ཀྱི་སྙན་ཚིག་
དེ་ཧ་ཅང་ཉན་འདོད་པ་ཡིན།
དོས་པས་སྦྱིན་བདག་གི་བཀའ་བཞིན་སླང་ཡང་སྐྱོ་ཚིག་དེ་ལན་གཅིག་བཟླས།
སྦྱིན་བདག་དེས་སྐྱོ་ཚིགས་ཉན་རྗེས་ཡིད་ལ་དགའ་བ་དང་གཡོ་འགུལ་ཅིག་ཅར་དུ་
འཕེལ་ནས་སྨྲས་པར། དོས་པ། ཁྱོད་གོ་བར་གྱིས་ཤིག བདག་གི་མི་ཚེ་འདིར་ཡ་
མཚན་ཆེ་བའི་ལོ་རྒྱུས་ཤིག་ཡོད། བདག་ལ་ད་ཆའི་གནས་བབ་དང་འཚོ་བ་བཟང་
པོ་འདི་མ་བྱུང་སྔོན་གྱི་བར་ཆད་གང་བྱུང་བ་ཁྱེད་ལ་ཤོད། ཅི་ཕྱིར་ཞེ་ན། བདག་གི་
ད་ཆའི་བདེ་ཞིང་སྐྱིད་པའི་འཚོ་བ་དང་བདག་གི་གནས་བབ་ནི་སྔར་ཁོ་བོས་དཀའ་
བ་དང་སྲོག་ཉེན་གྱི་འཇིགས་པའི་ཁྲོད་དུ་ངལ་བ་གྲངས་ལས་འདས་པ་སྤྱད་དེ་ཐོབ་
པའི་འབྲས་བུ་ཞིག་ཡིན། ཁོ་བོས་མཚོ་འགྲུལ་ལན་བདུན་བྱས་པའི་བརྒྱུད་རིམ་ནང་
ཕྲད་པའི་མཚོ་ཐོག་གི་འཇིགས་པ་ཐམས་ཅད་སྐྱེས་བུའི་བློ་ཡུལ་དུ་འཆར་དཀའ་བ་ཤ་
སྟག་ཡིན། མདོར་ན་དེ་དག་ཐམས་ཅད་སྔོན་བསགས་ལས་ཀྱི་རྣམ་སྨིན་ཡིད་པས་
ཟློག་ཐབས་བྲལ་ཞེས་བརྗོད་དོ། །
     
     མཚོ་འགྲུལ་ཐེངས་དང་པོ།
བདག་གི་ཕ་ནི་ཚོང་པ་ཞིག་རེད། ཚོང་གི་འདུ་འགོད་ཤིན་ཏུ་རྒྱ་ཆེ་བས་རྒྱུ་
ནོར་གྲངས་ལས་འདས་པ་གསོག་སྒྲུབ་བྱས་ཤིང༌། དགེ་བ་དང་སྦྱིན་པའི་ལས་ལ་
མངོན་པར་ཕྱོགས་པས། ཁོང་ནི་དེའི་དུས་ཀྱི་འབྱོར་ལྡན་ཚོང་རིགས་སྦྱིན་པའི་བདག་
པོ་ཞིག་རེད། ཁོང་འདས་སྐབས་ཁོ་བོ་ནི་ནར་མ་སོན་པའི་བྱིས་པ་ཞིག་ཡིན། ཁོང་
གི་ཤུལ་བཞག་ཁྲོད་དུ་དངུལ་སྨར་དང༌། ས་ཁང༌། དངོས་རིགས་སོགས་གྲངས་
འབོར་ཤིན་ཏུ་ཆེ། ཁོ་བོ་ན་ཚོད་དར་ལ་བབས་པའི་དུས་སུ་ཁྱིམ་གྱི་རྒྱུ་ནོར་རྣམས་
བདག་འཛིན་བྱས་ནས་ཟས་སུ་རོ་མཆོག་ལྡན་པའི་ལྗགས་སྨིན་ཟས་རིགས་སྤྱོད་པ་
དང་། གོས་སུ་ལུས་ལ་འཇམ་པའི་རྩ་ཆེའི་དར་གོས་གྱོན་པ། གནས་མལ་བ་གམ་
མཐོ་བའི་ཁང་བཟང་ལ་བཅའ་བའི་ཐོག ལང་ཤོར་སྲས་ངན་རིགས་དང་བཟའ་
བཏུང་གྲོགས་པོ་ཟླ་གྲོགས་སུ་བསྟེན་ནས་རྒྱུ་དངུལ་ཆུ་ལ་སྤྱོད་པ་ལྟ་བུའི་བག་མེད་
ལོངས་སྤྱོད་ཁོ་ནས་དུས་བདའ་བར་བྱས། སྐབས་དེར་བདག་གི་བློ་ངོར་ཁོ་བོའི་རྒྱུ་
ནོར་འདི་དག་རྫོགས་མཐའ་མེད་པ་ཞིག་རེད་སྙམ་ནས་ཟ་རྒྱག་སྤྱོད་གསུམ་གྱི་ལས་
ལ་མངོན་པར་ཕྱོགས།
དུས་ཕྱིས་ཁོ་བོས་ཚུལ་མིན་གྱི་སྤྱོད་པ་ལ་འཇུག་པ་འདི་ནི་གཏན་ནས་མི་རུང་
སྙམ་སྟེ་འགྱོད་པ་དྲག་པོ་སྐྱེས་ཀྱང་ཕྱིས། སྐབས་དེར་བདག་གིས་རྒྱུ་དངུལ་ཡོངས་
རྫོགས་གཏོར་རྒྱག་བརྒྱབ་ནས་དངུལ་སྐར་ལི་གཅིག་ཀྱང་མེད་པའི་སྤྲང་པོ་གྲོགས་
མེད་ཁེར་རྐྱང་དུ་ལུས་པ་ན། སེམས་ལ་འཇིགས་སྣང་དང་དངངས་སྐྲག་ཆེ་ཆེར་
འཕེལ་ནས་རེ་ཐག་ཆད་དེ་སྡོད་པའི་ཚེ་ཕ་འདས་པོས་སུར་མན་གྱི་ཞལ་ཆེམས་
བསླབ་བྱ་རྣམ་གསུམ་སྟེ། འདས་ཚེས་ནི་སྐྱེས་ཚེས་ལས་བཟང་བ། གསོན་པོའི་ཁྱི་
ནི་སེང་གེའི་རོ་ལས་བཟང་བ། དུར་ས་ནི་དབུལ་པོ་ལས་བཟང་བའི་གནས་ལུགས་
རྒྱུ་མཚན་གསུངས་པ་དེ་ཡིད་ལ་དྲན་ནས་དེ་མུར་རིག་པ་བསྒྲིམས་ཏེ་རྒྱུ་དངོས་དང་
ས་ཁང་ལྷག་མ་རྣམས་བཙོངས་པར་གསེར་ཊམ་སྟོང་ཕྲག་གསུམ་ཙམ་བྱུང་བ་དེ་ཁུར་
ནས་ཐག་རིང་མི་ཡུལ་དུ་ཚོང་གི་འདུ་འགོད་བྱེད་པར་འགྲོ་རྒྱུའི་བློ་ཐག་བཅད།
ཁོ་བོས་ཚོང་ཟོག་དང་ལམ་ཆས་བསྒྲུབས་ཏེ་མཚོ་ཐོག་ནས་འགྲོ་རྒྱུའི་སེམས་
ཐག་བཅད་རྗེས་ཚོང་པ་གཞན་རྣམས་དང་མཉམ་དུ་པཱ་ཟོ་ར་ནས་མཚོ་གྲུར་བསྡད་
དེ་འགྲོ་རྒྱུའི་གྲོས་བཅམ། ་ནས་མཚོ་གྲུར་བསྡད་དེ་མཚོ་ཐོག་ཏུ་ཉིན་ཞག་འགའ་
ཙམ་བསྐྱོད་པའི་རིང་གླིང་ཕྲན་མང་པོར་སླེབས། ཡུལ་གང་དུ་སླེབས་པ་དེ་གར་ཉོ་
ཚོང་གི་བྱ་བ་བསྒྲུབས་ཤིང་། སྐབས་འགར་དངོས་བརྗེས་ཀྱི་ཚོང་ཡང་བརྒྱབ། མཚོ་
ཐོག་ཏུ་བསྐྱོད་རིང་ལུས་སེམས་གཉིས་ཀ་བདེ་ཞིང་སྐྱིད་པ་ཞིག་བྱུང་།
ཉིན་ཞིག་མཚོ་གྲུ་གླིང་ཕྲན་ཞིག་ཏུ་སླེབས་པ་ན་ས་ཆ་དེ་ནི་མཛེས་ཤིང་ལྟ་ན་
སྡུག་པའི་གནས་བཟང་ལྗོན་པའི་ཡུལ་ལྟ་བུ་ཞིག་འདུག་པས། གྲུ་དཔོན་གྱིས་གྲུ་
པ་རྣམས་ལ་རྟིང་རྡོ་འཕངས་ནས་གྲུ་གཟིངས་སྐམ་སར་བཅར་ཏེ་བབས་སྐས་རྐང་
བཀྱག་འཛུགས་དགོས་པའི་བཀའ་བཏང༌། འགྲུལ་པ་རྣམས་གྲུ་ལས་བབས་ཏེ་གླིང་
ཕྲན་ཐོག་བསྐྱོད། ལ་ལས་ཐབ་ཀ་བཙུགས་ཏེ་མེ་བཏང་ནས་ཟས་བཅོ་བ་དང༌། ལ་
ལས་གོས་བཀྲུ་བ། ལ་ལས་མཛེས་པའི་ལྗོངས་ལ་ལྟ་བར་བྱེད། དེ་ནས་མི་རྣམས་ལ་
ལ་བཟའ་བཏུང་ལ་སྤྱོད་པ་དང་། ལ་ལ་རྩེད་འཇོར་གཡེངས་ནས་བྲལ་མི་བཟོད་པ་
ལྟ་བུའི་དགའ་བདེས་མྱོས་པའི་ཚེ་གློ་བུར་དུ་གྲུ་དཔོན་གྱིས་དངངས་སྐྲག་ཆེན་པོས་
འགྲུལ་པ་ཚོ། ད་ནི་སྲོག་ཉེན་གྱི་འཇིགས་པ་ཤིན་ཏུ་ཆེ་བ་ཞིག་ཡོང་ལ་ཉེ་བས་ཐམས་
ཅད་སྲོག་མགོ་ཐོན་ཆེད་ཅ་དངོས་རྣམས་བསྐྱུར་ནས་འཕྲལ་མར་གྲུ་ཐོག་ཏུ་ལོག་ཤོག་
ཅེས་སྐད་ཆེན་པོས་འབོད་པ་དང༌། ཡང་སྨྲས་པར། གནས་འདི་ནི་གླིང་ཕྲན་མ་
ཡིན་ཞིང༌། འདི་ནི་མཚོ་ཁར་ཐོན་པའི་ཉ་ཤིན་ཏུ་ཆེ་བ་ཞིག་གི་ལུས་སུ་མཆིས། ཉ་
དེ་མཚོ་ཁར་ཐོན་ནས་དུས་ཡུན་རིང་པོ་སོང་སྐབས་ལུས་ཐོག་ཏུ་ས་དང་བྱེ་མ་ཁེབས་
པའི་ཐོག་རྩྭ་དང་རྩི་ཤིང་རིགས་སྐྱེས་ཏེ་གླིང་ཕྲན་ལྟ་བུ་ཞིག་ཏུ་གྱུར། ད་ཆ་ཁྱོད་ཅག་
གིས་ཉ་དེའི་ལུས་ཐོག་ཏུ་མེ་བཏང་ནས་ཟས་བཅོས་པར་བརྟེན། ཁོ་ལུས་ཚིག་ནས་
འགུལ་བར་བྱེད་པས། ཁོ་ཆུ་གཏིང་དུ་བྱིངས་སོང་ན་ཁྱེད་ཅག་ཐམས་ཅད་འཆི་རྒྱུ་
ལས་མ་འདས་གཤིས། ཁྱོད་རྣམས་དངོས་ཟོག་གང་ཡོད་པ་དེ་རྣམས་བསྐྱུར་ཏེ་
འཕྲལ་མར་གྲུ་ནང་དུ་བྲོས་ཤོག་ཅེས་བརྗོད། གྲུ་དཔོན་གྱི་འབོད་སྒྲ་དེ་ཐོས་པ་དང་
འགྲུལ་པ་རྣམས་དངངས་སྐྲག་ཤིན་ཏུ་ཆེན་པོ་བྱུང་ནས་ལག་ཀྱི་དངོས་ཟོག་རྣམས་
བསྐྱུར་ཏེ་རྟབ་རྟབ་པོར་བྲོས། དེའི་ཚེ་གླིང་ཕྲན་དེ་དལ་བུ་དལ་བུར་མཚོ་ནང་དུ་
བྱིངས་སོང་བས་འགྲུལ་པ་ལ་ལ་བྲོས་ཐར་བ་དང་བྲོས་མ་ཐར་བ་རྣམས་མཚོ་ནང་
དུ་ལྷུངས།
བདག་ནི་བྲོས་མ་ཐར་བར་མཚོ་ནང་དུ་ལྷུངས་བའི་གྲས་སུ་མཆིས། བདག་
ཅག་རྣམས་རྒྱ་མཚོར་ལྷུངས་ནས་འཆི་ལ་ཉེ་བའི་ཚེ་ཨཱ་ལཱ་ཐུགས་རྗེ་ཅན་གྱི་བཀའ་
དྲིན་གྱིས་བདག་གི་ཉེ་འགྲམ་དུ་འགྲུལ་པས་བསྐྱུར་བའི་ཤིང་གཞོང་ཆེན་པོ་ཞིག་
རླབས་ཀྱིས་བདས་ནས་བྱུང་བས། བདག་གིས་ཤིང་གཞོང་དེ་བཟུང་སྟེ་སྦོ་འོག་ཏུ་
བཅུག་ནས་རྐང་པ་གཉིས་སྐྱ་བའི་ཚུལ་གྱིས་དཀྲུགས་ཏེ་གསོན་པའི་རེ་བ་བྱས། གྲུ་
དཔོན་ནི་མཚོ་ནང་དུ་ལྷུངས་བའི་འགྲུལ་པ་རྣམས་ཀྱི་འཆི་གསོན་ལ་མ་ལྟོས་པར་གྲུ་
དར་བསླངས་ནས་བསྐྱོད། ཁོ་བོ་ནི་རང་དང་རྒྱང་ཁྱད་ཇེ་རིང་ཇེ་རིང་དུ་འགྲོ་བའི་གྲུ་
གཟིངས་དེ་ལ་ལྟ་བཞིན་རེ་ཐག་ཆད་དེ་ད་ནི་ཉ་སྲིན་གྱི་ཁ་ལ་འགྲོ་རྒྱུ་ལས་མ་འདས་སྙམ།
དེ་ལྟར་ཉིན་ཞག་ཧྲིལ་པོ་གཅིག་གི་རིང་རླུང་རླབས་ཀྱི་ཁྲོད་མཚོ་ཐོག་ཏུ་འཕྱོ།
ཕྱི་ཉིན་རྒྱ་མཚོའི་རླབས་ཀྱིས་བདས་ནས་མི་ཡི་འགྲོ་བ་མེད་པའི་གླིང་སྟོང་ཞིག་གི་
ཐོག་ཏུ་བསྐྱལ། བདག་གིས་མཚོ་ཁར་འཕྱོ་བའི་ཤིང་གཞོང་ཞིག་བཟུང་ནས་སྐམ་
སའི་ཐོག་ཏུ་གོག བདག་གི་རྐང་པ་གཉིས་པོར་ཉ་ཡིས་སོ་བཏབ་ནས་ཁྲག་ཀྱང་ཐོན།
སྐབས་དེར་ཁོ་བོ་ནི་ངལ་བས་ཟུངས་ཟད་དེ་འགུལ་བར་ཡང་མི་ནུས་པའི་འཆི་ལ་
ཁད་དུ་གྱུར་ནས་དྲན་མེད་དུ་སོང་། ཕྱི་ཉིན་ཉི་མ་ཤར་བ་ན་རིམ་གྱིས་དྲན་པ་གསོས་
པའི་ཚེ་རྐང་པ་གཉིས་ནི་བསྐྲངས་ཤིང་བཟོད་དཀའ་བའི་ན་ཟུག་གིས་བགྲོད་པར་མི་
ནུས་པས་ག་ལེར་གོག་ནས་བསྐྱོད།
གླིང་ཕྲན་ཐོག་ཤིང་འབྲས་སྣ་ཚོགས་དང་ཆུ་མིག་སོགས་ཡོད་པས། བདག་གིས་
ཤིང་འབྲས་བཏུས་ནས་བཟའ་བ་དང་ཆུ་མིག་གི་ཆུ་བཏུང་སྟེ་བདེ་བདེ་ལྷོད་ལྷོད་
ངང་ཉིན་ཤས་རིང་ངལ་གསོས་ནས་བསྡད་དེ་ལུས་ཟུངས་རིམ་གྱིས་གསོས་ཤིང༌
འགྲོ་སྐྱོད་ཐུབ་པའི་ཚེ་ལྗོན་ཤིང་གི་ཡལ་ག་ཞིག་བཅད་དེ་འཁར་བར་བརྟེན་ནས་
གླིང་ཕྲན་དེའི་ཐོག་ཏུ་ཕར་འགྲོ་ཚུར་བགྲོད་ཀྱིས་མཛེས་ལྗོངས་ལ་ཚིམ་པར་བལྟས།
དེ་ལྟར་ཁོ་བོས་ཉིན་ལྟར་མཚོ་ཁར་རྐང་འཆམ་དུ་འགྲོ་བའི་ཚེ། ཉིན་ཞིག་རྒྱང་
ཕྱོགས་སུ་གྲིབ་གཟུགས་ལྟ་བུ་ཞིག་འགུལ་འགུལ་བྱེད་འདུག་པ་བདག་གི་ཡིད་ལ་ཕག་
རྒོད་དམ། ཡང་ན་མཚོ་ནང་གི་སྲོག་ཆགས་གང་རུང་བ་ཞིག་མིན་ནམ་སྙམ་ནས་ཡ་
མཚན་ཆེན་པོས་དེ་ཕྱོགས་སུ་སོང་སྟེ་ཞིབ་པར་ལྟ་བའི་ཚེ། གཟུགས་སྟོབས་ཆེ་བའི་
རྟ་རྒོད་མ་ཞིག་མཚོ་ཁར་བཏགས་ཡོད་པ་རིག བདག་གིས་རྟ་དེའི་འགྲམ་དུ་བཅར་
བའི་ཚེ། རྟ་དེས་འཚེར་སྐད་གྲགས་བྱུང་བས་ཁོ་བོ་ཤིན་ཏུ་སྐྲག་ནས་ཕྱི་འགྲོས་བྱས་
ཏེ་འགྲོ་ལ་ཉེ་བ་ན། བསམ་ཡུལ་ལས་འདས་པ་ཞིག་ལ་དེ་འགྲམ་གྱི་ས་སྦུབས་ནས་
མི་ཞིག་ཐོན་བྱུང་བ་དེས་སྐད་ཆེན་གྱིས་བོས་ཏེ། བདག་གི་འགྲམ་དུ་ཡོང་ནས་ཁྱོད་
སུ་ཡིན་ནམ། ཅིའི་ཕྱིར་འདིར་ཡོང་བ་ཡིན་ཞེས་དྲིས།
བདག་གིས་ཁོ་བོ་ནི་ཡུལ་ཕྱོགས་གཞན་ལ་ཚོང་དུ་འགྲོ་མཁན་ཚོང་པ་ཡིན།
མཚོ་ཐོག་ཏུ་བར་ཆད་བྱུང་ནས་བདག་དང་འགྲུལ་པ་ཁག་གཅིག་མཚོ་ནང་དུ་
ལྷུངས། སྟབས་ལེགས་པ་ཞིག་ལ་ཁོ་བོར་མཚོ་ཐོག་ནས་ཤིང་གཞོང་ཆེན་པོ་ཞིག་རྙེད་
པ་དེ་བཟུང་ནས་ཉིན་ཞག་གཅིག་རིང་མཚོ་ཐོག་ཏུ་འཕྱོ་བའི་མཐར་མཚོ་རླབས་ཀྱིས་
བདས་ནས་ས་འདིར་སླེབས་བྱུང་ཞེས་བརྗོད།
བདག་གི་གཏམ་དེ་ཐོས་པ་དང་སྐྱེ་བོ་དེས་ཁོ་བོའི་ལག་ནས་བཟུང་སྟེ་ཁྱོད་
བདག་མཉམ་དུ་ཤོག ཅེས་བརྗོད་ནས་ཁོ་བོ་ས་སྦུབས་དེའི་ནང་གི་ཁྱམས་ཆེན་ཞིག་
ཏུ་ཁྲིད་ནས་དེར་སྡོད་དུ་བཅུག་པ་དང་བཟའ་བཏུང་གི་སྣེ་ལེན་བྱས། སྐབས་དེར་
ཁོ་བོ་ནི་གྲོད་པ་ལྟོགས་ཆེ་བས་ཟས་རྣམས་བརྔམས་ཏེ་བཟས། དེ་ནས་ཁོས་བདག་
གི་ལོ་རྒྱུས་དྲིས་བྱུང་བས་ཁོ་བོས་རང་ཐོག་ཏུ་བྱུང་བའི་རྐྱེན་ངན་བར་ཆད་རྣམས་
ཞིབ་པར་གླེང་བས་ཁོ་ཡི་བློ་ངོར་ཡ་མཚན་ཆེན་པོ་སྐྱེས། དེ་མུར་བདག་གིས་ཨཱ་ལཱ་
ཚད་བཙུགས། བདག་གི་ལོ་རྒྱུས་དང་བདག་ལ་བྱུང་བའི་རྐྱེན་ངན་བར་ཆད་རྣམས་
ཁྱོད་ལ་བཤད་ཟིན་པས་ཁྱོད་དགོངས་པ་མ་འཚོམས། ད་ནི་ཁྱོད་སུ་ཡིན། ས་སྦུབས་
འདིའི་ཁྱམས་ཆེན་ནང་སྡོད་པ་ཅི་ཡིན། རྟ་རྒོད་མ་མཚོ་ཁར་འདོགས་དགོས་དོན་ཅི་
ཡིན་བདག་ལ་གསུང་བར་ཞུ་ཞེས་བརྗོད།
སྐྱེ་བོ་དེ་ན་རེ། ང་ཅག་ནི་རྒྱལ་པོ་མེ་ཧ་ལཱ་ཀྲུང་གི་རྟ་རྫི་ཡིན། གླིང་ཕྲན་འདི་
ཐོག་གི་ས་ཕྱོགས་ཀུན་ཏུ་ཡོད། ཟླ་བ་ཡར་ངོའི་དུས་སུ་གཟུགས་སྟོབས་ཆེ་ཞིང་ལུས་
ནད་མེད་པའི་རྟ་རྒོད་མ་ཞིག་མཚོ་ཁར་བཏགས་ནས་ང་ཅག་ས་སྦུབས་སུ་ཡིབ་སྟེ་བྱ་
ར་བྱེད་དགོས་པ་ཡིན། དུས་དེའི་རིང་མཚོ་རྟས་རྟའི་དྲི་ཚོར་བས་མཚོ་ཁར་ཡོང་ནས་
རྟ་རྒོད་མ་མཚོ་ནང་དུ་ཁྲིད་འགྲོ།། འོན་ཀྱང་རྟ་རྒོད་མ་དེ་བཏགས་ནས་འགྲོ་ཐབས་
མེད་པས་རྟ་གཉིས་ཕྲད་རྗེས་འཚེར་སྐད་སྒྲོག་པ་དང༌། རྡོག་ཐོ་རྒྱག་པ། དེ་ནས་
འཁྲིག་པ་སྤྱོད་པ་ཡིན་པས། འཚེར་སྐད་ཐོས་པ་དང་ང་ཅག་གིས་ས་སྦུབས་ནས་
དོན་ཏེ་སྐད་བརྒྱབ་པ་ན་མཚོ་རྟ་འདྲོགས་ནས་བྲོས་འགྲོ། སྐབས་དེར་རྟ་རྒོད་མ་དེར་
མངལ་འཁོར་བ་ཡིན། མཚོ་རྟ་དང་སྦྱར་བའི་རྟེའུ་དེ་ནི་མཛེས་ཤིང་ལྟ་ན་སྡུག་
ཞིག་ཡོད་པས་རྟེའུ་རེ་ལ་དངུལ་མཛོད་རེ་རི་བ་ཡིན། ད་ནི་མཚོ་རྟ་སྐམ་སར་དོན་
པའི་དུས་ཡིན། ཨཱ་ལཱའི་བཀའ་དང་མ་འགལ་ན་ཁོ་བོས་ཁྱོད་ང་ཅག་གི་རྒྱལ་པོ་མེ་
ཧ་ལཱུ་ཀྲུང་མཇལ་བར་ཁྲིད་ནས་ཁྱོད་ང་ཅག་གི་རྒྱལ་ཁབ་ལ་ལྟ་སྐོར་དུ་ཁྲིད། ཁྱོད་
གོ་བར་གྱིས་ཤིག གླིང་ཕྲན་འདི་ནི་མི་མེད་ལུང་སྟོང་ལ་སོང་བས་ཁྱོད་ང་ཅག་དང་
མ་ཕྲད་ན་ཁྱོད་གཅིག་པུར་གྱར་ནས་ཤི་ནའང་ཤེས་པར་མི་གྱུར། ང་ཅག་ཕྲད་པས་
ཁྱོད་འཆི་ཁ་ལས་ཐར་ཏེ་རང་གི་ཡུལ་དུ་ལོག་ཐུབ་པ་ཡོང་ཞེས་བརྗོད།
བདག་གིས་ཁོ་ལ་བསྔགས་བརྗོད་དང་ཐུགས་རྗེ་ཆེ་ཞུས། ངེད་གཉིས་གཏམ་
གླེང་བྱེད་པའི་སྐབས་མཚོ་རྟ་མཚོ་ཁར་དོན་ཏེ་འཚེར་སྐད་བསྒྲགས་པ་དང་། རྒོད་
མའི་མདུན་དུ་སོང་ནས་རྡོག་ཐོ་རྒྱག་རེས་བྱས་ཏེ་རྒོད་མ་མཚོ་ནང་དུ་ཁྲིད་རྩིས་བྱེད་
སྐབས་རྟ་དེས་འཚེར་སྐད་བསྒྲགས་པས་རྟ་རྫི་རྣམས་ཀྱིས་རལ་གྲི་དང་ཕུབ་སོགས་
ཐོགས་ཏེ་ས་སྦུབས་ལས་ཕྱིར་ཐོན་ནས་མཚོ་རྟ་སླེབས་འདུག་གོ། ཚང་མ་ཕྱིར་ཐོན་
ཤོག་ཅེས་སྐད་ཆེན་བརྒྱབ།
དེ་ལྟར་རྟ་རྫིས་སྐད་རྒྱག་པ་དང་ཆབས་ཅིག་ཏུ་ཕུབ་བརྡུངས་བ་ན་ཕྱོགས་བཞི་
མཚམས་བརྒྱད་ནས་མི་མང་པོ་ལག་ཏུ་མཚོན་ཆ་ཁུར་ཏེ་དུས་གཅིག་ཏུ་རྒྱུག་ཡོང་བ་
དང་གནམ་ས་གཡོ་བ་ལྟ་བུའི་སྐད་སྒྲ་དྲག་པོ་སྦྱིན་པས་མཚོ་རྟ་འདྲོགས་ཏེ་མཚོ་ནང་
དུ་བྲོས།
ཡུད་ཙམ་ཞིག་ལ་རྟ་རྫི་རྣམས་ཀྱིས་མི་རེས་རྟ་རེ་ཁྲིད་ནས་བདག་དང་ཁོ་པ་
ཚོའི་ལས་རོགས་དེའི་འགྲམ་དུ་ཡོང་ནས་བདག་གི་གནས་ཚུལ་དྲིས། བདག་གིས་
ཁོང་རྣམས་ལ་རང་གི་ལོ་རྒྱུས་ཞིབ་པར་གླེང་བས་མི་དེ་དག་བདག་ལ་སྙིང་རྗེ་
སྐྱེས་ནས་ཚང་མ་ཁོ་བོའི་འགྲམ་དུ་རུབ་སྟེ་ས་ལ་བསྡད་རྗེས་ས་ཐོག་ཏུ་རས་གཙང་
བཏིངས་བ་དང་ཟས་རིགས་བཤམས་ཏེ་བཟའ་བཏུང་ལ་སྤྱད། བཟའ་བཏུང་ཟིན་
མཚམས་རྟ་རྫི་རྣམས་ཀྱིས་བདག་ཀྱང་རྟ་ཞིག་ལ་བསྐྱོན་ནས་ཁོ་ཅག་དང་མཉམ་དུ་
ཁྲིད། ངེད་རྣམས་བར་མེད་དུ་བསྐྱོད་བསྐྱོད་ནས་གྲོང་ཁྱེར་དུ་སླེབས་པ་དང་། དེ་
ནས་རྒྱལ་པོའི་ཕོ་བྲང་དུ་ཞུགས།ས། ཁོ་པོ་ཚོས་རྒྱལ་པོ་མེ་ཧ་ལཱ་ཀྲུང་ལ་སྙན་སེང་ཞུས་
ནས་རྒྱལ་པོའི་གནང་བ་ཐོབ་མཚམས་ད་གཟོད་བདག་རྒྱལ་པོ་མཇལ་བར་ཁྲིད།
རྒྱལ་པོའི་སྐུ་མདུན་དུ་སླེབས་པ་དང་བདག་གིས་གུས་ཕྱག་ཕུལ། རྒྱལ་པོས་ཁོ་བོར་
དགའ་བའི་བསུ་བ་དང་སྦྲགས་ཐུགས་གཤིས་འཇམ་པོའི་ངང་ནས་བདག་གི་ལོ་རྒྱུས་
བཀའ་འདྲི་མཛད། ཁོ་བོས་རང་གི་ལོ་རྒྱུས་དང་མཐོང་ཐོས་རྣམས་ཆ་ཚང་བ་ཞིག་
རྒྱལ་པོའི་སྙན་དུ་གསོལ་བས་རྒྱལ་པོ་ནི་ཐུགས་ལ་ཡ་མཚན་ཆེན་པོ་བྱུང་ནས་འདི་
སྐད་ཅེས་གསུངས། ཨཱ་ལཱའི་ཐུགས་རྗེས་ད་ནི་ཁྱོད་སྲོག་ཉེན་ལས་ཐར་བ་རེད། ཁྱོད་
སྐལ་ལྡན་གྱི་སྐྱེ་བོ་ཞིག་མིན་ན་འཇིགས་པ་འདི་ལས་ཐར་མི་ཐུབ་པས་དཀོན་མཆོག་
ལ་གསོལ་བ་འདེབས་དགོས། ཞེས་གསུངས་རྗེས་བདག་ལ་སེམས་གསོ་དང་སྦྲགས་
དཔོན་གནས་བསྩལ་ཏེ་མཚོ་འགྲུལ་བྱེད་མཁན་གྲུ་གཟིངས་རྣམས་བཤེར་ཐོ་འགོད་
རྒྱུའི་སྣེ་མོ་བའི་ལས་འགན་བསྐུར།
དུས་དེ་ནས་བཟུང་ཁོ་བོས་ཕོ་བྲང་ནང་སྲི་ཞུའི་བྱ་བ་ཐམས་ཅད་ཟོལ་མེད་རྣམ་
པར་དག་པ་བསྒྲུབས་པར་བརྟེན་རྒྱལ་པོས་གཟིགས་པ་ཆེན་པོ་མཛད་ནས་རྒྱུན་དུ་
བཟང་གོས་རྩ་ཆེའི་རིགས་གསོལ་རས་བསྩལ་བ་མ་ཟད། རྒྱལ་པོའི་སྐུ་བཅར་དུ་
གཏན་སྡོད་ཀྱིས་རྒྱལ་སྲིད་ཀྱི་བྱ་བ་དང་འབངས་ཀྱི་བདེ་སྡུག་སོགས་ལས་དོན་ཆེ་
གྲས་རིགས་གཅོད་པའི་འགན་བསྐུར་བར་མཛད། དེ་ལྟར་དུས་ཡུན་རིང་པོ་རྒྱལ་
པོའི་སྐུ་གམ་དུ་སྲི་ཞུ་ཞབས་འདེགས་ཀྱི་བྱ་བ་བསྒྲུབས་ནས་བསྡད། དུས་དེའི་རིང་
ཁོ་བོ་མཚོ་ཁར་རྡོག་སྐོར་དུ་འགྲོ་རིམ་བཞིན་ཕར་འགྲོ་ཚུར་འོང་བྱེད་མཁན་འགྲུལ་
པ་དང་མཚོ་འགྲུལ་རྣམས་ལ་གྲོང་ཁྱེར་སྦག་ཏཱར་འགྲོ་བའི་ལམ་དང་། ཡུལ་དེར་འགྲོ་
མི་ཡོད་མེད་དྲི་རྩད་བྱས་ཏེ་ནམ་ཞིག་རང་ཉིད་ཀྱང་དེ་རྣམས་དང་མཉམ་དུ་རང་
གི་ཡུལ་དུ་ལོག་རྒྱུའི་འདུན་པ་བཅངས། འོན་ཀྱང་གྲོང་ཁྱེར་སྦག་ཏཱར་འགྲོ་བའི་ལམ་
དང་དེར་འགྲོ་མཁན་ཡོད་མེད་སུས་ཀྱང་མི་ཤེས་པས་རེ་ཐག་ཆད། དེ་ལྟར་དུས་ཡུན་
རིང་པོ་སོང་བའི་ཉིན་ཞིག་ཁོ་བོ་ཕོ་བྲང་དུ་རྒྱལ་པོ་མེ་ཧ་ལཱ་ཀྲུང་མཇལ་ཞུཪ་འགྲོ་སྐབས་
རྒྱ་གར་བ་འགའ་དང་ཕྲད་པས་བདག་གིས་དེ་རྣམས་ལ་འཚམས་འདྲི་བྱས་ཤིང་། ཚུར་
ལ་ཡང་སྤྲོ་བ་ཆེན་པོས་འཚམས་ལན་སློག་རྗེས་བདག་ལ་རྒྱལ་ཁོངས་གང་ཡིན་དྲི་བ་བྱས།
བདག་གིས་ཀྱང་ཁོ་ཚོ་ཡུལ་ཕྱོགས་གང་ནས་ཡིན་མིན་གཏམ་དྲིས་པས། དེ་
རྣམས་མི་རིགས་གཅིག་མ་ཡིན་པར་ལ་ལ་སཱ་ཁར་རིགས་ཡིན་པ་དང༌། མི་རིགས་
དེ་ནི་སེམས་པ་བཟང་ལ་གཞུང་དྲང་བ། གཞན་ལ་བཙན་པོ་དབང་ཤེད་མི་བྱེད་
པའི་རིགས་བཟང་པོ་ཞིག་རེད། ཡང་ལ་ལ་ནི་པ་རཱ་ཞི་མུ་བ་ཡིན་པ། མི་རིགས་དེ་
ནི་ཆང་རག་མི་འཐུང་བ། ཕོ་མོ་ཐམས་ཅད་སྐྱེ་འབྲས་མཚར་ལ་སྤྲོ་བ་ལྡན་པ། དེ་
རྣམས་ཀྱི་ཡུལ་སྐྱིད་ལ་ལྟོ་གོས་འཛོམས་པ། མི་རྣམས་སྒོ་ཕྱུགས་གསོ་མཁས་པ་བཅས་
དང༌། ཁོང་རྣམས་ཀྱིས་བདག་ལ་རྒྱ་གར་ཡུལ་དུ་མི་རིགས་བདུན་ཅུ་རྩ་གཉིས་ཡོད་
ཚུལ་བརྗོད་པས་ཁོ་བོ་ནི་ཆེས་ཆེར་ཧ་ལས་པ་ཞིག་བྱུང༌།
རྒྱལ་པོ་མེ་ཧ་ལཱ་ཀྲུང་གི་ས་ཁོངས་སུ་ཁཱ་པི་རུ་ཞེས་པའི་གླིང་ཕྲན་ཆུང་ངུ་ཞིག་
ཡོད་པ་དེའི་ཐོག་མཚན་གང་རྔ་དང་འཁར་རྔའི་སྒྲ་བར་མི་ཆད་པ་ཐོས་རྒྱུ་ཡོད།
ཡུལ་དེའི་མི་དང་གནས་སྐོར་བ་ཚོས་ང་ཅག་ལ་གླིང་ཕྲན་དེའི་ཐོག་གི་མི་རྣམས་
མཛངས་ཤིང་འཇོན་ཐང་ཅན་ཤ་སྟག་ཡིན་ཚུལ་བརྗོད། ཁོ་བོས་ཡུལ་དེའི་མཚོ་ནང་
ནས་རིང་ཚད་ཕོ་འདོམ་བཅུ་ཕྲག་བཞི་ཙམ་ཟིན་པའི་ཉ་ཆེན་མཐོང་མྱོང་ལ་ཉ་འུག་
པ་ཞེས་པ་ཡང་མཐོང་མྱོང་། ད་དུང་ཡ་མཚན་ཅན་གྱི་བྱ་དངོས་འདྲ་མིན་མང་པོ་
ཡོད་པ་བརྗོད་ཀྱིས་མི་ལང་།
ཁོ་བོས་སྔར་རྒྱུན་ལྟར་འཁར་བ་བཙུགས་ནས་ཉིན་ལྟར་མཚོ་ཁད་དུ་རྐང་འཆམ་
དུ་འགྲོ་བའི་ཚེ། ཉིན་ཞིག་འགྲུལ་པ་མང་པོ་བླུགས་པའི་གྲུ་ཆེན་ཞིག་གྲུ་ཁར་ཕྱོགས་
ནས་སླེབས་བྱུང་ཞིང༌། གྲུ་ཆེན་དེ་སྐམ་སར་ཐུག་པ་དང་གྲུ་དཔོན་གྱིས་གྲུ་པ་རྣམས་
ལ་གྲུ་དར་ཕབ་ནས་བབས་སྐས་རྐང་བཀྱག་འཛུགས་དགོས་པའི་བཀོད་པ་བཏང་།
གྲུ་པ་རྣམས་ཀྱིས་གྲུ་ནང་ནས་དངོས་ཟོག་ཕྱིར་བཏོན་པ་རྣམས་བདག་གིས་བཤེར་
ཐོར་བཀོད་རྗེས་གྲུ་དཔོན་ལ་ད་དུང་གྲུ་ནང་དུ་དངོས་ཟོག་ཡོད་མེད་དྲིས།
གྲུ་དཔོན་གྱིས་གྲུ་ནང་ད་དུང་དངོས་ཟོག་ཁག་གཅིག་ཡོད་ཀྱང་བདག་པོ་གླིང་
ཕྲན་གཞན་ཞིག་ཏུ་མཚོ་ལ་ལྷུངས་ནས་འདས་གྲོང་སོང་བས་དངོས་ཟོག་དེ་རྣམས་
ང་ཅག་གིས་གཤིན་པོའི་ཚབ་བྱས་ནས་བདག་ཉར་བྱས་ཡོད། དངོས་ཟོག་དེ་དག་
བཙོངས་ཏེ་རིན་དངུལ་རྣམས་སྦག་ཏཱར་ཁུར་ནས་གཤིན་པོའི་ཁྱིམ་མིར་སྤྲོད་རྩིས་
ཡོད་ཅེས་བརྗོད།
བདག་གིས་དངོས་ཟོག་གི་བདག་པོའི་མིང་ལ་ཅི་ཟེར་ཞེས་དྲིས།
གྲུ་དཔོན་གྱིས་མཚོ་འགྲུལ་བ་ཤིན་པ་ཏཱ་ཟེར། ཁོ་ནི་རྒྱ་མཚོར་ལྷུངས་ནས་
འདས་ཟིན་པ་རེད་ཅེས་བརྗོད།
གྲུ་དཔོན་གྱི་གཏམ་དེ་ཉན་རྗེས་བདག་གིས་ཁོ་ལ་ཞིབ་པར་ལྟ་བའི་ཚེ་ཁོ་ངོ་
ཤེས་པས་ཡིད་ཀྱི་སྤྲོ་བ་འགོག་ཏུ་མི་ནུས་པར་གྲུ་དཔོན། བདག་ནི་དངོས་ཟོག་དེ་
དག་གི་བདག་པོ་ཡིན། ཁོ་བོ་ནི་སྔར་འགྲུལ་པ་རྣམས་དང་མཉམ་དུ་གླིང་ཕྲན་ཐོག་
འགྲོ་མཁན་མཚོ་འགྲུལ་བ་ཤིན་པ་ཏཱ་ཡིན་ནོ། །སྐབས་དེར་ཁྱེད་ཀྱིས་ཉ་ཆེན་དེ་འགུལ་
བ་གཟིགས་ནས་ང་ཅག་རྣམས་འཕྲལ་མར་གྲུ་ནང་དུ་བྲོས་ཤོག་ཅེས་སྐད་ཤུགས་ཆེན་
པོས་འབོད་པ་མ་ཡིན་ནམ། འོན་ཀྱང་བྲོས་མ་ཐར་བ་རྣམས་རྒྱ་མཚོར་ལྷུངས། ཁོ་བོ་
ཡང་བྲོས་པའི་སྐལ་བ་མ་ཐོབ་པར་མཚོ་ནང་དུ་ལྷུངས། འོན་ཀྱང་ཨཱ་ལཱའི་ཐུགས་རྗེས་
བདག་ལ་འགྲུལ་པས་བསྐྱུར་བའི་ཤིང་གཞོང་ཆེན་པོ་ཞིག་རྙེད་པ་དེ་ཐོག་ཏུ་བསྡད་
པས་རླུང་རླབས་ཀྱིས་བདས་ནས་གླིང་ཕྲན་འདིའི་ཐོག་ཏུ་སླེབས་པ་དང་དེར་རྒྱལ་པོ་
མེ་ཧ་ལཱ་ཀྲུང་གི་རྟ་རྫི་དང་ཕྲད་ནས་ཁོ་ཚོས་བདག་རྒྱལ་པོ་མཇལ་བར་ཁྲིད། བདག་
གིས་རང་གི་ལོ་རྒྱུས་དང་རང་ལ་བྱུང་བའི་བར་ཆད་རྣམས་རྒྱལ་པོའི་སྙན་དུ་གསོལ་
བས། རྒྱལ་པོས་བདག་ལ་སྙིང་རྗེ་དང་གཟིགས་པ་ཆེན་པོས་བསྐྱངས་ནས་ཁོ་བོ་གྲུ་
ཁ་བདག་འདོམས་བྱེད་མཁན་སྣེ་མོར་བསྐོས། བདག་གིས་ངལ་བ་དང་དུ་བླངས་
ནས་སྲི་ཞུ་རྣམ་པར་དག་པ་བསྒྲུབས་པར་བརྟེན་རྒྱལ་པོའི་གཟིགས་པ་ཆེན་པོ་ཐོབ།
ཁྱོད་ཀྱི་གྲུ་ནང་གི་དངོས་ཟོག་རྣམས་བདག་གི་རྒྱུ་ནོར་རེད་ཅེས་བརྗོད།
གྲུ་དཔོན་གྱིས་ད་ནི་ཨཱ་ལཱ་ཐུགས་རྗེ་ཅན་ལ་གསོལ་བ་འདེབས་རྒྱུ་ལས་གཞན་གྱི་
ཐབས་ཅི་ཡང་མེད། ཁྱོད་ཀྱིས་བཤད་པ་ལྟར་ན་ད་ནས་བཟུང་མི་ཡུལ་འདི་ན་ལྷག་
བསམ་དང་བདེན་པ་ཞེས་པ་དེ་མེད་པར་སྣང་ཞེས་བརྗོད།
མཚོ་འགྲུལ་བ་ཤིན་པ་ཏཱ་ན་རེ། བདག་གི་གཏམ་ཐོས་རྗེས་ཁྱོད་ཡ་མཚན་འདི་
འདྲ་བྱེད་དོན་ཅི་ཡིན།
གྲུ་དཔོན་ན་རེ། དེ་ནི་ཁྱོད་ཀྱིས་ཟོག་བདག་རྒྱ་མཚོར་ཤི་བའི་གནས་ཚུལ་ཐོས་
རྗེས་ཁོ་ལ་བརྫུས་ནས་དངོས་ཟོག་དེ་དག་བདག་གིར་འཛིན་རྒྱུའི་སེམས་ངན་ཤར་
བའི་རྐྱེན་གྱིས་བདག་གིས་འདི་ལྟར་བརྗོད་པ་ཡིན། ལར་ཁྱོད་ཀྱི་བློ་དེ་ནི་རྣམ་པར་
དག་པའི་བློ་ཞིག་མ་ཡིན། ཟོག་གི་བདག་པོ་དང་བྲོས་མ་ཐར་བའི་འགྲུལ་པ་རྣམས་
དུས་གཅིག་ཏུ་རྒྱ་མཚོར་ལྷུངས་ནས་གསོན་པའི་ཐབས་མེད་པ་བདག་ཅག་འགྲུལ་མི་
ཐམས་ཅད་ཀྱི་མིག་གིས་དངོས་སུ་མཐོང་བར་གྱུར་ན། ཁྱོད་ཟོག་གི་བདག་པོ་ཡིན་
ཟེར་བ་གང་ནས་ཡོང་།
མཚོ་འགྲུལ་བ་ཤིན་པ་ཏཱ་ན་རེ། གྲུ་དཔོན་མཁྱེན། བདག་གི་གཏམ་རྒྱུད་དྲངས་
ན་གནས་ཚུལ་ངོ་མ་རྟོགས་ཐུབ་པས། ཁོ་བོའི་གཏམ་དེ་རྫུན་ཚིག་མ་ཡིན་པ་ཁྱོད་
ཀྱིས་ཤེས་ཐུབ། ལར་རྫུན་ཤོད་པ་ནི་སྐྱེ་བོ་མཐའ་མལ་བའི་སྤྱོད་པར་སོང་གཤིས་ཁོ་
བོ་ཡང་མི་འདོད། ཅེས་བརྗོད་མཚམས་བདག་གིས་གྲུ་དཔོན་ལ་སྦག་ཏཱ་ནས་ཐོན་
པའི་གནས་ཚུལ་དང༌། གླིང་ཕྲན་ཐོག་རྐྱེན་ཆགས་ཕྲད་པའི་བརྒྱུད་རིམ། དངོས་
ཟོག་གི་སྣ་རིགས་དང་གྲངས་འབོར། གཞན་ཡང་ལམ་བར་དུ་ཁོ་བོ་དང་གྲུ་དཔོན་
དབར་མོལ་མཆིད་དང་འབྲེལ་ཚུལ་སོགས་ཞིབ་པར་བརྗོད་པ་ན། གྲུ་དཔོན་དང་
ཚོང་པ་རྣམས་ཀྱིས་བདག་ངོ་ཤེས་ནས་ཁོ་བོའི་གཏམ་ནི་རྫུན་ཚིག་མ་ཡིན་པ་ད་
གཟོད་དངོས་ར་འཕྲོད་པ་ན། ཐམས་ཅད་དགའ་བའི་འཛུམ་མདངས་ཕྱུང་ནས་ཁོ་
བོ་འཇིགས་པ་ལས་གྲོལ་བར་བཀྲ་ཤིས་བདེ་ལེགས་ཞུས་ནས་སྨྲས་པར། ཨཱ་ལཱ་ཚད་
བཙུགས། ཁྱོད་འཇིགས་པ་ལས་ཐར་བ་ང་ཅག་གི་སྣང་བའི་ཡུལ་དུ་མ་གྱུར། འདི་
ནི་ཨཱ་ལཱ་ཐུགས་རྗེ་ཅན་གྱིས་ཁྱོད་ལ་ཚེ་སྲོག་གཉིས་པ་སྦྱིན་པར་ངེས་སོ་ཞེས་བརྗོད།
དེ་ནས་གྲུ་དཔོན་གྱིས་བདག་གི་དངོས་ཟོག་རྣམས་ཁོ་བོའི་མིང་དང་དམ་བཅད་མ་
བཤིག་པར་བདག་ལ་རྩིས་སྤྲོད་བྱས། བདག་གིས་དངོས་པོ་བཤིག་ནས་རྩ་ཆེའི་དོ་
པོ་འགའ་བཏོན་རྗེས་གྲུ་པར་བསྐུར་ནས་ཕོ་བྲང་དུ་རྒྱལ་པོར་འབུལ་བར་བསྐྱོད། ཕོ་
བྲང་དུ་སླེབས་པ་དང་བདག་གིས་རྒྱལ་པོར་སྔར་ཁོ་བོ་ཡོང་སའི་ཚོང་གྲུ་དེ་གྲུ་ཁར་
སླེབས་འདུག་པ་དེས་བདག་གི་ཚོང་ཟོག་རྣམས་ཉམས་ཆག་མེད་པར་ཁུར་འདུག་
པས་དེ་ནས་དུམ་གཅིག་རྒྱལ་པོ་ཆེན་པོར་ཕྱག་རྟགས་སུ་འབུལ་ཞེས་བརྗོད་པ་ན།
རྒྱལ་པོ་ནི་ཐུགས་ཤིན་ཏུ་དགྱེས། བདག་གིས་སྔར་བརྗོད་པའི་གཏམ་རྒྱུད་རྣམས་
བདེན་པའི་དངོས་ར་འཕྲོད་པས་རྒྱལ་པོས་ཁོ་བོར་གཟིགས་པ་ཇེ་ཆེར་སོང་ནས་གུས་
ཆེན་པོས་ཚུར་ལ་ཡང་མཇལ་སློག་གནང་སྐྱེས་སྤམ་མཐོ་བ་བསྩལ།
བདག་གིས་དངོས་ཟོག་རྣམས་བཙོངས་ནས་དངུལ་འབོར་ཆེན་བྱུང་བ་དེ་དག་
གིས་ཡུལ་ཟོག་བསྒྲུབས་ནས་གྲུ་ནང་དུ་བླུགས། ཐོན་ཁར་རྒྱལ་པོའི་སྐུ་མདུན་དུ་ཐོན་
ཕྱག་ལ་སོང་སྟེ་ད་ཕན་རྒྱལ་པོའི་བཀའ་དྲིན་གྱིས་དྲོས་པར་ཐུགས་རྗེ་ཆེ་ཞུས་པ་དང་
འབྲེལ་ད་ནི་རང་ཡུལ་དུ་ལོག་ཆོག་པའི་གནང་བ་བསྩལ་དུ་གསོལ་ཞེས་བརྗོད་པ་ན།
རྒྱལ་པོ་ཐུགས་འཕྲེང་ཡང་དགག་བྱ་མ་མཛད་པར་གནང་བ་བསྩལ་ཐོག་བདག་ལ་
ཡུལ་ཟོག་འབོར་ཆེན་གསོལ་རས་བསྩལ། དེ་ནས་བདག་གིས་རྒྱལ་པོ་དང་ཞལ་གྱེས་
ཞུས་ནས་ཚོང་པ་རྣམས་དང་མཉམ་དུ་སླར་ཡང་ཕྱོགས་འགྲུལ་གྱི་ལམ་དུ་ཞུགས།
བདག་ཚོའི་ཚོང་གྲུ་དེ་གཅིག་པུར་མཐའ་ཡས་རྒྱ་མཚོའི་ཐོག་ཏུ་ཉིན་མཚན་ལྟོས་སྦྲེལ་
གྱིས་བསྐྱོད་བསྐྱོད་མཐར་ཡུལ་པཱ་ཟོ་རར་བདེ་འབྱོར་བྱུང་། བདག་ནི་རང་ཡུལ་དུ་
བདེ་འབྱོར་ཐུབ་པའི་སྤྲོ་བས་ལུས་སེམས་ཐམས་ཅད་བདེ་བར་འཁོད། བདག་གིས་
པཱ་ཟོར་ར་ཉིན་ཤས་ངལ་གསོས་ནས་བསྡད་རྗེས་ཚོང་ཟོག་ཁུར་ནས་སྦག་ཏཱར་བསྐྱོད།
དེར་སླེབས་པ་དང་གཉེན་ཉེ་རྣམས་ཐུག་ཕྲད་ལ་ཡོང་།
ཁོ་བོས་ཚོང་འབབས་ཀྱིས་འཛིན་ཆས་དང་དངོས་རིགས། འཁོར་གཡོག་དང་
རྟ་དྲེལ། ས་ཁང་སོགས་ཉོ་སྒྲུབ་ཐོག་ཁྱིམ་ཚང་བཟུང་སྟེ་རིང་པོར་མ་སོང་བར་འཁོས་
འབྱོར་ཕ་དུས་ལས་ཀྱང་ལྷག་པ་བྱུང༌། དུས་དེ་ནས་བཟུང་ཁོ་བོས་རྒྱ་ཁྱབ་ཏུ་ཡིད་
མཐུན་གྱི་གྲོགས་བཤེས་དང་འབྲེལ་ལམ་བཙུགས་ཐོག་རྒྱུན་པར་ཤེས་ལྡན་མཁས་
བཙུན་རྣམས་ཉེ་བར་བསྟེན་ཞིང༌། སྔར་ལས་ལྷག་པའི་བདེ་བའི་གནས་ལ་རོལ་
བས་སྔར་གྱི་དཀའ་སྡུག་དང་འཇིགས་པ་རྣམས་ནམ་མཁའི་འཇའ་ལྟར་ཡལ། འདི་
ནི་བདག་གི་མཚོ་འགྲུལ་ཐེངས་དང་པོའི་གནས་ཚུལ་རྣམས་ཡིན། གལ་ཏེ་ཨཱ་ལཱའི་
དགོངས་པ་དང་མ་འགལ་ན་ནང་པར་ཁོ་བོས་མཚོ་འགྲུལ་ཐེངས་གཉིས་པའི་གན
ཚུལ་བརྗོད་རྒྱུ་ཡིན་ཞེས་བརྗོད།
མཚོ་འགྲུལ་བ་ཤིན་པཱ་ཏཱས་རང་གི་མཚོ་འགྲུལ་ཐེངས་དང་པོའི་ལོ་རྒྱུས་རྣམས་
བརྗོད་རྗེས་དོས་པ་ཤིན་པ་ཏཱ་དང་གྲོགས་པོ་རྣམས་ལ་དགོང་ཟས་ཀྱི་སྟོན་མོ་
བཤམས་ཐོག འཁོར་གཡོག་ཅིག་གསེར་ཊམ་བརྒྱ་ཕྲག་གཅིག་ལེན་པར་བཏང་ནས་
དེ་དོས་པ་ཤིན་པ་ཏཱ་ལ་བྱིན་ཏེ་སྨྲས་པར། ཁྱོད་འདིར་འོང་བ་དེ་བདག་ཅག་ལ་བདེ་
བའི་སྐལ་བ་བཟང་པོ་བྱུང་ཞེས་བརྗོད།
དོས་པ་ཤིན་པཱ་ཏཱས་མཚོ་འགྲུལ་བ་ཤིན་པ་ཏཱར་ཐུགས་རྗེ་ཆེ་ཞུས་རྗེས་གསེར་
ཊམ་བརྒྱ་ཕྲག་གཅིག་པོ་དེ་ཁུར་ནས་ཁྱིམ་དུ་ལོག ལམ་བར་དུ་ཁོ་ནི་རང་ཐོག་ཏུ་
བྱུང་བའི་ཆག་སྒོ་དང་ལོ་རྒྱུས་རྣམས་ཡིད་ལ་འཁོར་ནས་བློ་ངོར་ཡ་མཚན་ཆེན་པོ་
སྐྱེས། དེ་ཉིན་མཚན་མོ་དོས་པ་ཤིན་པ་ཏཱ་སྐྱིད་པའི་གཉིད་ལ་ཡུར་ནས་ཕྱི་ཉིན་
ཞོགས་པ་བར་གཉིད་ཐེངས་གཅིག་ལ་སོང་། ཞོགས་པ་གཉིད་ལས་སད་རྗེས་ཁོས་
གདན་ཞུས་ལྟར་མཚོ་འགྲུལ་བ་ཤིན་པ་ཏཱའི་ཁྱིམ་དུ་སོང་། སྦྱིན་བདག་གིས་གུས་ཞེན་
ཆེན་པོས་ཁོ་ལ་བསུ་བ་བྱས་ཏེ་རང་གི་འགྲམ་དུ་སྡོད་བཅུག དེ་ནས་ཉེ་གྲོགས་རྣམས་
འཛོམས་མཚམས་ཁོང་རྣམས་ལ་གུང་ཟས་ཀྱི་སྟོན་མོ་བཤམས་ཏེ་ཚང་མ་བཟའ་བཏུང་
ལེགས་པར་ཟིན་ནས་རང་རང་གི་གནས་ལ་བདེ་བར་འཁོད་མཚམས་མཚོ་འགྲུལ་བ་ཤིན་
པ་ཏཱས་རང་གི་མཚོ་འགྲུལ་ཐེངས་གཉིས་པའི་ལོ་རྒྱུས་གླེང་འགོ་བཙུགས།
མཚོ་འགྲུལ་ཐེངས་གཉིས་པ།
གྲོགས་པོ་ཚོ། བདག་གིས་ཁ་ཉིན་བཤད་པ་ལྟར་ཁོ་བོ་ཕྱོགས་ནས་སླེབས་རྗེས་
བདེ་ཞིང་སྐྱིད་པའི་གནས་ལ་རོལ། ཉིན་ཞིག་བདག་གི་ཡིད་ལ་གློ་བུར་དུ་ཡུལ་
གཞན་ལ་གནས་སྐོར་དང་སྦྲགས་ཚོང་གི་འདུ་འགོད་བྱེད་པར་བསྐྱོད་དེ་ཁེ་བཟང་
ཆེན་པོ་བསྒྲུབ་རྒྱུའི་བློ་ཤར་བས།། བདག་གིས་བཅོལ་དངུལ་རྣམས་བཏོན་ནས་བྲིན་
ཁ་རྒྱུག་པའི་དངོས་ཟོག་མང་པོ་བསྒྲུབས་ཐོག་དེ་དག་དོ་པོ་བརྒྱབ་ནས་མཚོ་ཁར་
དབོར། སྟབས་འགྲིག་པ་ཞིག་ལ་ཚོང་གྲུ་གསར་པ་ཞིག་འགྲུལ་པ་མང་པོ་བླུགས་ཏེ་ཟ་
འབྲུ་ཡང་ལྡེང་ངེས་དང་བཅས་གྲུ་དར་བསྒྲེངས་ནས་ཐོན་ལ་ཁད་དུ་ཡོད་པ་དང་ཕྲད།
བདག་གིས་ལམ་ཆས་དང་ཚོང་ཟོག་རྣམས་གྲུ་ནང་དུ་བླུགས་ནས་འགྲུལ་པ་
དེ་རྣམས་དང་མཉམ་དུ་ཐོན། སྐབས་དེར་གནམ་གཤིས་ལེགས་ལ་མཚོ་གྲུ་ཡང་
གེགས་མེད་བདེ་བགྲོད་ངང་གྲུ་ཁ་དང༌། མཚོ་ཁུག གླིང་ཕྲན། མཚོ་འབྲེལ་རྒྱལ་ཁབ་
སོགས་ཡུལ་མང་པོ་བརྒྱུད་ནས་བསྐྱོད། ཡུལ་གང་དུ་སླེབས་པའི་ས་དེར་ང་ཅག་འགྲུལ་
པ་རྣམས་གྲུ་ལས་བབས་ཏེ་ལ་ལ་ཚོང་རྒྱག་པ་དང་། ལ་ལ་དཔོན་རིགས་རྣམས་དང་
འབྲེལ་བ་བྱེད་པ། ལ་ལ་ཡུལ་ཟོག་སྒྲུབ་པ་སོགས་རང་རང་གི་འདོད་པའི་བྱ་བར་གཞོལ།
ཉིན་ཞིག་ངེད་རྣམས་ཤིན་ཏུ་སྐྱིད་པའི་གླིང་ཕྲན་ཞིག་ཏུ་སླེབས། དེར་ནགས་
སྟུག་ཅིང་ཤིང་འབྲས་འཛོམས་པ། མེ་ཏོག་རྣམ་པར་བཀྲ་ཞིང་བྱ་བྱིའུ་གསུང་སྙན་
སྒྲོག་པ། བསིལ་ཆབ་ཉལ་འགྲོའི་རྒྱུན་བཟང་ཤག་ཤག་ཏུ་རྒྱུག་པ་སོགས་ཡུལ་གྱི་
མཛེས་སྡུག་ནི་ཡིད་ཀྱི་དབང་པོ་འཕྲོག་དགོས་པ་ཞིག་ཡོད་མོད། འོན་ཀྱང་མི་ཡི་
འགྲོ་བ་མེད་པས་ཁྲུང་ཁྲུང་དཀར་ལ་མཇུག་རྩེ་ནག་པའི་དཔེ་ཟླར་གྱུར། གྲུ་དཔོན་
གྱིས་གྲུ་གཟིངས་སྐམ་སར་བཅར་རྗེས་ཚོང་པ་དང་འགྲུལ་པ་རྣམས་གྲུ་ལས་བབས་ཏེ་
གླིང་ཕྲན་དེའི་ཐོག་ལྗོངས་རྒྱུར་སོང་ནས་ཨཱ་ལཱ་ཐུགས་རྗེ་ཅན་གྱིས་ཡུལ་སྐྱིད་པོ་འདི་
འདྲ་བ་བསྐྲུན་པར་བསྔགས་བརྗོད་ཀྱི་མེ་ཏོག་སྟོར། བདག་ནི་སོང་བའི་ཞོར་དུ་ཟས་
རིགས་ཁུར་ཡོད་པས་གཅིག་པུར་ཆུ་མིག་ཅིག་གི་འགྲམ་དུ་ཟས་ཟ་བཞིན་ཉེ་འཁོར་
གྱི་མཛེས་ལྗོངས་ལ་ལྟ་བཞིན་བསྡད། སྐབས་དེར་ནམ་མཁའ་དྭངས་ཤིང༌། ཁོར་ཡུག་
དབེན་པ། རླུང་བསིལ་བུ་ལྷང་ལྷང་དུ་ལྡང་བས་ཁོ་བོ་ནི་དབང་མེད་དུ་གཉིད་ལ་ཤོར།
ཁོ་བོ་གཉིད་ལས་སད་པའི་ཚེ་ཉེ་འགྲམ་དུ་མིའི་འགྲོ་བ་ཙམ་ཡང་རིག་རྒྱུ་མེད་
པར་གྱུར། ཅི་ཕྱིར་ཞེ་ན། གྲུ་གཟིངས་དེ་ནི་ཚོང་པ་དང་འགྲུལ་པ་རྣམས་བླུགས་ཏེ་
ཐོན་ཟིན་པས་བདག་གཅིག་པུ་གླིང་ཕྲན་ཐོག་ཏུ་ལུས། བདག་གིས་ཡར་ལངས་ཏེ་
ཕར་འགྲོ་ཚུར་རྒྱུག་བྱས་ནས་ལྟ་བའི་ཚེ་ཀེར་མི་གཅིག་ཀྱང་མེད་པས་ད་ནི་ཆག་སྒོ་
བསླངས་སོང་བ་རེད་སྙམ་སྟེ་ཡིད་ལ་མི་བཟོད་པའི་འཇིགས་པ་ཆེན་པོ་བྱུང་། དེའི་
དུས་སུ་ཁོ་བོ་གཅིག་པུ་མི་མེད་གླིང་ཕྲན་ཐོག་ཏུ་ལུས་ཤིང༌། འཚོ་བའི་ཟས་ནི་མེད།
འགྲོ་འདུག་གི་གནས་ནི་མ་རྙེད། ལུས་པོ་ནི་དཀའ་དུབ་ཀྱིས་ངལ་བས་གསོན་པའི་
རེ་བ་དང་བྲལ་ཏེ་རང་གིས་རང་ལ་རྟག་ཏུ་རླུང་རྟས་སྐྱོབ་པ་ཅི་ལ་སྲིད། ཐེངས་དང་
པོར་རླུང་རྟས་བསྐྱབས་ནས་འཆི་ཁ་ལས་ཐར་ཡང་ད་ཐེངས་ཁོ་བོ་མི་མེད་གླིང་ཕྲན་
འདི་ཐོག་ནས་སྐྱོབ་མཁན་དཀའ་བ་ཡིན་ཞེས་བརྗོད།
ཁོ་བོ་ནི་ཡིད་ལ་སྡུག་བསྔལ་གྱི་མུན་པ་བཏིབས་ནས་ཅི་བྱ་གཏོལ་མེད་ཀྱི་གནས་

༄༅།།མཚན་ཞག་སྟོང་གི་གཏམ་རྒྱུད།

སུ་གྱར་བས། རང་ཉིད་ཁྱིམ་དུ་སྡོད་སྐབས་རྟག་ཏུ་ཞིམ་པོའི་ཟས་བཟའ་ཞིང་བཟང་
པོའི་གོས་གྱོན། ནོར་ལོངས་སྤྱོད་གང་ལའང་ཐོགས་པ་མེད་པར་བདེ་ཞིང་སྐྱིད་པའི་
འཚོ་བ་ལོངས་སུ་སྤྱོད་རྒྱུ་ཡོད་པར་མ་ཚིམ་པར་སྐྱིད་པོའི་རང་ཡུལ་བཞག་ནས་ཆ་
རྒྱུས་མེད་པའི་གཞན་ཡུལ་དུ་དཀའ་སྡུག་མྱོང་བར་ཡོང་བ་རང་སྡུག་རང་གིས་ཉོ་བའི་
སྤྱོད་པ་འདི་ལ་ཤིན་ཏུ་འགྱོད་པ་དང་ཆབས་ཅིག་སྔར་མཚོ་འགྲུལ་ཐེངས་དང་པོའི་
སྐབས་སྲོག་ཉེན་གྱི་འཇིགས་པ་ཤིན་ཏུ་ཆེ་བ་ཕྲད་པར་སྣ་མི་སུན་པར་སླར་ཡང་རང་
ཡུལ་སྦག་ཏཱ་ནས་བྲལ་ཏེ་མཚོ་འགྲུལ་བྱེད་པའི་བྱ་བ་འདི་ལ་སྙིང་ནས་འགྱོད་དེ་ཡིད་
སྨྱོ་བླ་ཅན་དུ་གྱུར་ནས་བདག་ཅག་ནི་ཨཱ་ལཱའི་ཞབས་འབངས་སུ་གཏོགས་པས་མཐར་
ཨཱ་ལཱའི་སྐུ་མདུན་དུ་འགྲོ་དགོས་པ་ཡིན་ཞེས་བརྗོད།
ཁོ་བོ་ནི་དངངས་སྐྲག་དང་སེམས་འཚབ་ཀྱིས་གནས་གཅིག་ཏུ་སྡོད་པའི་བློ་
མ་ཆགས་པས་གར་འགྲོའི་དམིགས་པ་མེད་པར་ཕྱོགས་མཚམས་ཀུན་ཏུ་རྒྱུ་ཞིང་
མྱུལ། ཕྱིས་ཉིན་ཞིག་ཁོ་བོས་ལྗོན་པའི་སྡོང་པོ་ཆེན་པོ་ཞིག་གི་ཐོག་ཏུ་འཛེགས་ནས་
རྒྱང་ལྟ་བྱེད་པའི་ཚེ་ཐག་རིང་དུ་གནམ་མཚོ་ཁ་འབྱར་བ་ལྟ་བུའི་བར་ནས་ནགས་
དང་། འདབ་ཆགས། གྲམ་ཐང་སོགས་ཡོད་པ་རིག་ཅིང་། ཞིབ་པར་ལྟ་བའི་ཚེ་ན་
གྲིབ་གཟུགས་དཀར་ཞིང་ཆེ་བ་ཞིག་མཐོང་བྱུང་བ་ན་དེ་མུར་ཤིང་རྩེ་ལས་བབས་ཏེ་
དེའི་ཕྱོགས་སུ་རྒྱུག སོང་སོང་ནས་དེའི་འགྲམ་དུ་སླེབས་པ་ན་ཐོག་རྩེ་རིལ་མོ་ཅན་
གྱི་བ་གམ་མཐོན་པོ་དཀར་ཞིང་བརྗིད་ཆགས་པ་ཞིག་འདུག་པ་ན། ཁོ་བོས་བ་གམ་
དེར་སྐོར་བ་ཞིག་བརྒྱབ་ཀྱང་ནང་དུ་ཞུགས་པའི་སྒོ་ནི་མ་རྙེད། ཁང་པ་དེ་ནི་ཕྱི་རྒྱ་
རྣམས་འཇམ་ལ་ཟླུམ་པོར་བརྩིགས་ཡོད་པས་རྩིག་འཁྱུད་ཀྱིས་འགྲོ་བའི་ཐབས་ཀྱང་
བྲལ། བདག་གིས་གོམ་འགྲོས་རྩི་བཞིན་དུ་ཁང་པ་དེར་སྐོར་བ་ཞིག་བརྒྱབ་པས་
ཁང་པའི་སྒོར་རྒྱར་གོམ་ཞེང་ཆེ་ཚད་བཅུ་ཕྲག་ལྔ་ཙམ་ཡོད་པར་སྣང་། སྐབས་དེར་
དུས་ཚོད་དགོང་ལ་འཁྱོག་ཟིན་གཤིས། བདག་ནི་ཁང་པ་དེའི་ནང་ངལ་གསོ་བར་
འགྲོ་རྒྱུར་འཚབ། དེའི་ཚེ་ན་གློ་བུར་དུ་ཉི་མའི་སྣང་བ་འཇོམས་ནས་ས་གཞི་ཐམས་
ཅད་མུན་རུབ་པ་ལྟར་དུ་གྱུར། སྐབས་དེར་ནམ་ཟླ་དབྱར་གྱི་དུས་ཡིན་པས་བདག་
གི་བློ་ངོར་ཉི་མ་སྤྲིན་གྱིས་བསྒྲིབས་པ་ཡིན་ནམ་སྙམ་ནས་དགུང་ལ་ལྟ་བའི་ཚེ། ནམ་
མཁའི་དབྱིངས་སུ་གཟུགས་ཤིན་ཏུ་ཆེ་ལ་འདབ་གཤོག་ཟུང་ཧ་ཅང་རིང་བའི་བྱ་ཆེན་
ཞིག་ལྡིང་ནས་བྱུང་བ་དེའི་གཟུགས་ཀྱིས་ཉི་མའི་སྣང་བ་བསྒྲིབས་ཏེ་མུན་པའི་བླ་བྲེ་
གཏིབས་པ་འདྲ། ཚུལ་འདིས་བདག་ལ་འཇིགས་སྣང་དང་དངངས་སྐྲག་སྔར་ལས་
ཆེ་བ་བྱུང༌།
སྐབས་དེར་སྔར་ཕྱོགས་སྐྱོད་སྐབས་ལམ་གྲོགས་ཚོས་གླིང་ཕྲན་རེ་འགའི་ཐོག་
བྱ་ཁྱུང་ཞེས་པ་གཟུགས་སྟོབས་ཤིན་ཏུ་ཆེ་བའི་བྱ་ཞིག་ཡོད་པ་དེས་གླང་པོ་ཆེ་བཟུང་
ནས་རང་གི་ཕྲུ་གུར་སྟེར་ཚུལ་བརྗོད་པའི་གཏམ་རྒྱུད་གླེང་བ་ཐོལ་ཐོལ་དུ་དྲན་ནས་
ད་གིན་བདག་གི་མཐོང་བའི་བ་གམ་དཀར་པོ་རྩེ་རིལ་དེ་ནི་བྱ་ཆེན་འདིའི་སྒོ་ང་
ཡིན་པ་ད་གཟོད་རྟོགས་པས་དབང་མེད་དུ་ཨཱ་ལཱའི་བཀོད་པར་བསྔགས་བརྗོད་ཀྱི་
མེ་ཏོག་སྟོར། དེའི་ཚེ་ན་བྱ་ཆེན་དེ་དལ་བུ་དལ་བུར་ས་ལ་བབས་ནས་སྒོ་ང་དེ་རུམ་
དུ་བསྙལ།
ཁོ་བོས་དེ་མུར་ལ་ཐོད་བཤིགས་ནས་ཐི་གུ་བཅོས་རྗེས་སྣེ་གཅིག་རང་གི་སྐེད་
པར་བཏགས། སྣེ་གཅིག་བྱ་ཆེན་དེའི་རྐང་པར་བསྒྲོགས་ནས་ཡིད་ལ་འདི་སྙམ་དུ་
བསམས་པར། བྱ་ཆེན་འདིས་བདག་མི་ཡི་འགྲོ་བ་གནས་པའི་ཡུལ་ཞིག་ཏུ་ཁུར་སོང་
ན་ལེགས་སོ་སྙམ་ནས་དེ་ནུབ་མཚན་ཐོག་ཐག་མིག་ཟུམ་ཙམ་བྱེད་མི་ནུས་པར་བསྡད།
ཕྱི་ཉིན་ཞོགས་པ་བྱ་ཆེན་དེ་ས་ལས་ལངས་ཤིང་མགྲིན་པ་གཟེངས་ཏེ་སྐད་ཆེན་
ལན་གཅིག་བརྒྱབ་རྗེས་བདག་ཁུར་ནས་ནམ་མཁར་འཕུར། འཕུར་བཞིན་འཕུར
བཞིན་ཇེ་མཐོ་ཇེ་མཐོར་སོང་བས་བདག་གི་བསམ་པར་ད་ནི་ནམ་མཁའི་མཐའ་རུ་
སླེབས་པ་མིན་ནམ་སྙམ། དེ་ནས་བྱ་ཆེན་དེ་དལ་བུ་དལ་བུར་ས་མཐོ་བཙན་ཞིག་
ཏུ་བབས་པ་ན། ཁོ་བོ་ནི་དངངས་སྐྲག་དང་བཅས་ཏེ་བྱ་ཆེན་གྱི་རྐང་པ་ལས་རང་
ལུས་སྒྲོག་པའི་ཐི་གུ་བཀྲོལ། རང་ཉིད་འཇིགས་པ་ལས་གྲོལ་ན་ཡང་ཡིད་ལ་མི་
གཟོད་པའི་འཇིགས་སྣང་དང་དངངས་སྐྲག་གིས་ཡིད་རྣལ་དུ་མི་ཕབ་པར་བྱ་བྱེད་
འགྲོ་འདུག་མི་ཤེས་པའི་གནས་སུ་གྱར།
བྱ་ཆེན་དེས་ས་ཐོག་ནས་དངོས་པོ་ཞིག་བསྒྲུགས་ཏེ་སླར་ཡང་ནམ་མཁར་འཕུར།
ཞིབ་ཏུ་ལྟ་བའི་ཚེ་བྱ་ཆེན་དེས་སྦྲུལ་ཤིན་ཏུ་ཆེ་བ་ཞིག་བཟུང་ནས་འཁུར་འགྲོ་བ་་རིག་
པས་ཁོ་བོ་ནི་ཤིན་ཏུ་འཇིགས་པར་གྱུར། བདག་ནི་འགྲོ་བའི་ལམ་དུ་ལྟ་བའི་ཚེ་ན་
རང་ཉིད་གཡང་ས་མཐོན་པོ་ཞིག་ཏུ་སླེབས་ཡོད་པས། རྐང་འོག་ཏུ་སྐྱི་གཡའ་བའི་
གཅོང་རོང་ཆེན་པོ་དང་ཕྱོགས་བཞིར་རྩེ་མོ་མི་མངོན་པའི་བྲག་རི་གཡང་གཟར་
ཅན་རི་དྭགས་གཅན་གཟན་རྣམས་ཀྱང་ཐར་དཀའ་བའི་ས་ཞིག་ཏུ་སླེབས་ཡོད་པ་
ཚོར། བདག་ནི་ཡ་ཡུད་ཆེ་བའི་བྱ་བ་འདི་འདྲ་ཐལ་བར་ཤིན་ཏུ་འགྱོད་ནས་རང་
གིས་རང་ལ་ཁྱོད་ཀྱིས་ཐལ་ཆ་ཆེ་བའི་ལས་འདི་འདྲ་བྱེད་པ་ཅི་ཡིན། སྔར་གྱི་གླིང་
ཕྲན་ཐོག་བསྡད་ནའང་ཡུལ་མཐའ་འཁོབ་འདི་ལས་བཟང་ཞིང་། དེར་ཤིང་འབྲས་
དང་ཆུ་མིག་སོགས་ཀྱང་ཡོད་པས་བཀྲེས་སྐོམ་གྱི་སྡུག་བསྔལ་ཡོང་མི་སྲིད། བདག་ནི་
ལས་ཀྱི་སྐལ་བ་མི་བཟང་བས་འཇིགས་པ་གཅིག་ལས་ཐར་ཡང་འཇིགས་པ་གཞན་ཞིག་
གི་གནས་སུ་ལྷུང་བ་ད་ནི་ཨཱ་ལཱར་སྐྱབས་བཅོལ་རྒྱུ་ལས་བྱ་ཐབས་གཞན་མེད་ཅེས་བརྗོད།
བདག་གིས་རིག་པ་བསྒྲིམས་ནས་གཅོང་རོང་དེའི་ནང་སོང་བས། དེ་གར་མི་
རྣམས་ཀྱིས་ལྕགས་རིགས་དང་དཀར་ཡོལ་སོགས་ལ་བུ་ག་འབིག་བྱེད་རྡོ་རྗེ་ཕ་ལམ་
གྱིས་ཁེངས་ནས་འདུག་ལ་མང་སྦྲུལ་གཏུམ་པོ་གནས་བཅའ་བའི་ཡུལ་ཡང་ཡིན
གཏུམ་དྲག་ཆེ་བའི་མང་སྦྲུལ་དེ་དག་ནི་ཁ་སུར་སྡོང་པོའི་སྦོམ་ཕྲ་དང་མཉམ་ཞིང༌།
ཆེ་བ་རྣམས་ཀྱིས་གླང་པོ་ཆེ་ཁྱུར་མིད་གཏོང་ནུས་པ་དེ་དག་མཚན་མོ་མ་གཏོགས་
ཉིན་མོར་བྱ་ཆེན་གྱིས་བཟུང་བར་དོགས་ནས་ས་ཁུང་ནང་ཡིབ་སྟེ་སྡོད་པ་ཡིན།
བདག་ནི་ཡུལ་དེ་འདྲ་ཞིག་ལ་སླེབས་པ་ནི་རང་གི་འཆི་ལམ་རང་གིས་འཚོལ་བ་ལྟ་
བུར་མཆིས།
ཉི་མ་ནུབ་རིར་བྱོན་ནས་མཚན་མོའི་མུན་པ་ཐིབ་སོང་བ་ན། ཁོ་བོ་ནི་མང་
སྦྲུལ་ལ་སྐྲག་ནས་བཟའ་བཏུང་ཡང་གཏིང་བརྗེད་སོང་ཞིང༌། འཇིགས་དངངས་ཀྱི་
ཁྲོད་དུ་དེ་ནུབ་སྡོད་པའི་གནས་ཞིག་འཚོལ་སྐབས་ཉེ་འགྲམ་དུ་འཛུལ་ཁ་དོག་པའི་
བྲག་ཁུང་ཞིག་རྙེད། ཁོ་བོས་བྲག་ཁུང་ནང་འཛུལ་རྗེས་འགྲམ་དུ་རྡོ་ཆེན་ཞིག་ཡོད་
པ་དེས་བྲག་ཁུང་གི་སྒོ་བཀག་སྟེ་རང་གིས་རང་ལ་བྲག་ཁུང་འདིའི་ནང་ཡིབ་ནས་
བསྡད་ན་ཚེ་སྲོག་ལ་ཉེན་ཁ་མི་ཡོང་བས། དོ་ནུབ་འདིར་གནས་བཅས་ཏེ་ཕྱི་ཉིན་
འཚོ་ཐབས་བྱེད་པར་བསྐྱོད་ན་འགྲིག་ཅེས་བརྗོད། འོན་ཀྱང་ལྟ་ཞོར་ཞིག་ལ་བྲག་
ཁུང་དེའི་ནང་མང་སྦྲུལ་ཤིན་ཏུ་ཆེ་བ་ཞིག་རང་གི་སྒོ་ང་རུམ་ནས་བསྡད་ཡོད་པ་
རིག་བྱུང་བས་བདག་ནི་ཤིན་ཏུ་འཇིགས་ནས་ལུས་པོ་ཐམས་ཅད་སིག་སིག་ཏུ་འདར།
ད་ནི་མང་སྦྲུལ་གྱི་ཁ་ནང་དུ་འགྲོ་རྒྱུ་ལས་གཞན་པའི་ཐབས་མེད་སྙམ་ནས་དངངས་
སྐྲག་གིས་མཚན་ཐོག་ཐག་གཉིད་ཀྱི་སྐལ་བ་བྲལ།
ནམ་གསལ་བ་དང་བདག་གིས་བྲག་ཁུང་གི་སྒོ་འགོག་བྱེད་རྡོ་ཆེན་དེ་བསལ་
ནས་བྲག་ཁུང་ལས་དོན་ཏེ་གྲོག་མོའི་རོང་དུ་བསྐྱོད། ཁོ་བོ་ནི་གདང་ནུབ་མཚན་
གང་གཉིད་མེད་པའི་ཁར་བཀྲེས་སྐོམ་གྱིས་མནར་བས་ལུས་ཧྲ་ཚོ་མི་ཐུབ་པར་མྱོས་
བྱེད་བཏུང་བས་བཟི་བའི་སྐྱེ་བོ་ལྟར་རྐང་པའི་འདེགས་འཇོག་ཀྱང་སྤོ་དཀའ་བར་
གྱུར་ནས་ཁྱར་ཁྱོར་ངང་འགྲོ་བཞིན་པའི་ཚེ་ན། གུང་ནས་སྲོག་ཆགས་ཀྱི་རོ་ཞིག་ལྷུང་
བྱུང་བ་ཞིབ་པར་ལྟ་སྐབས་ཉེ་འགྲམ་དུ་མི་ཀེར་གཅིག་མེད་པས་བདག་ནི་ཡ་མཚན་
གྱི་ཀློང་དུ་ཚུད།
སྐབས་དེར་བདག་གི་བློ་ངོར་སྔར་ཚོང་པ་ཕྱོགས་འགྲུལ་རྣམས་ཀྱིས་བདབདག་ལ་
རྡོ་རྗེ་ཕ་ལམ་ཐོན་ཡུལ་ཕལ་མོ་ཆེ་མིའི་འགྲོ་བ་མི་ཐར་བའི་གཅོང་རོང་ཟབ་མོའི་
དབུས་སུ་ཡོད་པས། ཚོང་པ་རྣམས་ཀྱིས་ལུག་བཤས་ཏེ་པགས་པ་བཤུས་ནས་གཅོང་
རོང་གི་གཏིང་དུ་བསྐྱུར་བ་ན་ལུག་ཁོག་ཐོག་རྡོ་རྗེ་ཕ་ལམ་མང་པོ་འབྱར་ཡོང་བས་
ཁྲག་དམར་འཕྱུར་བའི་ལུག་ཁོག་དེ་བྱ་རྒོད་ཀྱིས་བཀྱག་ནས་རི་རྩེར་འཁྱེར་ཏེ་ཟ་ལ་
ཉེ་བའི་ཚེ་ཚོང་པ་རྣམས་དུས་གཅིག་ཏུ་སྡེབ་འུར་གྱིས་བྱ་རྒོད་དཀྲོགས་ཏེ་ལུག་ཁོག་
ཐོག་འབྱར་བའི་རྡོ་རྗེ་ཕ་ལམ་རྣམས་བླངས་རྗེས་ལུག་ཤ་དེ་བྱ་རྒོད་ལ་ཤ་འགྱེད་
གཏོང་བ་ཡིན། གཅོང་རོང་ཁྲོད་ཀྱི་རྡོ་རྗེ་ཕ་ལམ་ལེན་པར་ཐབས་འདི་རང་ལས་
མེད་ཚུལ་བརྗོད་པའི་གཏམ་རྒྱུད་དེ་ཐོལ་ཐོལ་དུ་དྲན་བྱུང་བ་ན་དེ་མུར་ལུག་ཁོག་
ཐོག་འབྱར་བའི་རྡོ་རྗེ་ཕ་ལམ་རྣམས་བླངས་ཏེ་རང་གི་ཨམ་ཕྲག་དང༌། ཁུག་མ།
ལྷམ་སོགས་ཀྱི་ནང་བྱུར་བུར་བླུགས་རྗེས་ལུས་གན་རྐྱལ་དུ་ཉལ་ནས་ལུག་ཁོག་དེ་བྲང་
སྟེང་དུ་བཞག་སྟེ་ལ་ཐོད་ཀྱིས་ལུས་དང་མཉམ་དུ་ལེགས་པར་བསྡམས། ཡུད་ཙམ་
སོང་བ་ན་བྱ་རྒོད་ཆེན་པོ་ཞིག་བབས་བྱུང་བ་དེས་ལུག་ཁོག་བཀྱག་ནས་རི་རྩེ་ཞིག་
ཏུ་འཕུར་སོང་བ་དེ་གར་བབས་ནས་ཤ་ཁྲག་ལ་སྤྱོད་ཉེའི་མཚམས་སུ་གློ་བུར་དུ་ཕ་
བོང་ཞིག་གི་གསེབ་ནས་མི་དང་སྐད་སྒྲ་དྲག་པོ་དུས་གཅིག་ཏུ་བྱུང་བས། བྱ་རྒོད་དེ་
འདྲོགས་ནས་འཕུར་སོང་བ་ན། དེ་མུར་བདག་གིས་འཆིང་ཐག་བཀྲོལ་ཏེ་ཁྲག་རལ་
ཡོག་ཡོག་ཏུ་ས་ལས་ལངས་པའི་ཚེ་སྐད་སྒྲ་སྒྲོག་མཁན་དོན་མཐུན་པ་དེ་རྣམས་རྒྱུག་
བྱུང་བ་དེ་དག་གིས་བདག་མཐོང་བ་དང་ཤིན་ཏུ་སྐྲག་པར་གྱུར་ནས་གཏམ་སྨྲ་བར་
ཡང་རྔོ་མི་ཐོགས་པར་ལུས། ཡུད་ཙམ་སོང་བ་ན་དེ་རྣམས་ཀྱིས་ལུག་ཁོག་བཤེར་
ཡང་གང་ཡང་མ་རྙེད་པས་ཐམས་ཅད་ངུ་ཤོར་ནས་ཀྱི་ཧུད། འདི་འདྲའི་ཡིད་ཀྱི་སྐྱོ་
བ། ད་ནི་ཨཱ་ལཱར་སྐྱབས་བཅོལ་རྒྱུ་ལས་མ་འདས། འདྲེ་ངན་འདི་གང་ནས་ཡོང་།
ཨཱ་ལཱ་ཐུགས་རྗེ་ཅན་གྱིས་ཁོ་སྐྲོད་པར་མཛོད་ཅིག་ཅེས་བརྗོད་ནས་སེམས་སྡུག་གིས་
ཡིད་མུག་སྟེ་སྡོད་པའི་ཚེ། བདག་གིས་སྐྱེ་བོ་དེའི་འགྲམ་དུ་སོང་བ་ན་ཁོ་དངངས་
པའི་ཚུལ་གྱིས་ཁྱོད་སུ་ཡིན། ཅིའི་ཕྱིར་འདིར་ཡོང་བ་ཡིན་ཞེས་དྲིས།
བདག་གིས་ཁྱོད་སྐྲག་མི་དགོས། ཁོ་བོ་ནི་མི་བཟང་པོ་ཞིག་ཡིན། སྔར་ཚོང་གི་
ལས་སུ་གཞོལ། བབདག་གི་ལོ་རྒྱུས་ཤིན་ཏུ་ཡ་མཚན་ཆེ་ལ་གཅོང་རོང་འདིར་སླེབས་
པ་ཡང་ཡ་མཚན་ཤིན་ཏུ་ཆེ། ཁྱོད་ཅག་ཡིད་མ་མུག བདག་ལ་རྡོ་རྗེ་ཕ་ལམ་ཧ་ཅང་
མང་པོ་ཡོད་པས་ཁྱོད་ཅག་ལ་ཡིད་ཚིམ་པ་སྦྱིན་ཞེས་བརྗོད།
ཚོང་པ་རྣམས་ཡིད་མགུ་བས་བདག་ལ་སྨོན་པ་དང་མཛའ་བའི་གཏམ་གླེང་
བྱས། ལུག་བཤས་ནས་རྡོ་རྗེ་ཕ་ལམ་ལེན་མཁན་ཚོང་པ་གཞན་རྣམས་ཀྱིས་བདག་
དང་ཁོ་པ་ཚོའི་ཚོང་གྲོགས་རྣམས་གླེང་མོལ་བྱེད་པ་རིག་སྟེ་ཚང་མ་དེར་རྒྱུག་ཡོང་
ནས་ཁོ་བོར་འཚམས་འདྲི་དང་སྨོན་པ་བྱས་པ་མ་ཟད། ཁོ་པ་ཚོ་དང་མཉམ་དུ་
འགྲོགས་དགོས་ལུགས་བརྗོད། བདག་གིས་ཁོ་པ་ཚོར་རང་གི་ལོ་རྒྱུས་དང་ཡུལ་
འདིར་སླེབས་པའི་སྔ་ཕྱིའི་རྒྱུ་རྐྱེན་རྣམས་ཞིབ་པར་གླེང་ཐོག་ཚོང་པ་དེ་ལ་གུན་གསབ་
ཏུ་རྡོ་རྗེ་ཕ་ལམ་འབོར་ཆེན་བྱིན། ཚོང་པ་དེ་ནི་ཡིད་ཤིན་ཏུ་དགའ་བར་གྱུར་ནས་
བདག་ལ་སྨོན་པ་དང་བསྟོད་པ་གང་ཡོང་བྱས་པ་དང་འབྲེལ་ཨཱ་ལཱ་ཐུགས་རྗེ་ཅན་
གྱིས་ཁྱོད་ལ་ཚེ་སྲོག་གཉིས་པ་བྱིན་པ་ལེགས་སོ། །ཁྱོད་མ་གཏོགས་སྔར་ས་འདིར་
སླེབས་པའི་མི་རྣམས་གསོན་པོར་ལོག་ཐུབ་པ་གཅིག་ཀྱང་མེད། ཁྱོད་ནི་ཨཱ་ལཱའི་
ཐུགས་རྗེས་འཆི་བའི་འཇིགས་པ་ལས་གྲོལ་བ་ལེགས་སོ་ཞེས་བརྗོད།
བདག་ནི་མང་སྦྲུལ་གཏུམ་པོ་གནས་པའི་གཅོང་རོང་དེ་ལས་ཐར་ཏེ་མི་ཡི་འགྲོ་
བ་གནས་པའི་ཡུལ་དུ་སླེབས་པའི་དགའ་བདེས་མྱོས། བདག་ནི་ཚོང་པ་རྣམས་དང་
མཉམ་དུ་ཞག་གཅིག་སྐྱིད་པོའི་གཉིད་དུ་ཡུར། ཕྱི་ཉིན་ཁོང་རྣམས་དང་མཉམ་དུ་རི་
ལས་བབས་འགྲོ་བའི་སྐབས་སུ་རྐང་འོག་གི་གཅོང་རོང་ཟབ་མོའི་ཁྲོད་དུ་མང་སྦྲུལ་
གཏུམ་པོ་ཉིལ་ཉིལ་དུ་འགྲོ་བ་རིག་དུས་སྐྲག་ནས་ལུས་པོ་ཡང་སིག་སིག་ཏུ་འདར།
ང་ཅག་རྣམས་མུ་མཐུད་ཤུལ་རིང་བགྲོད་པའི་ལམ་དུ་བསྐྱོད་བསྐྱོད་པའི་མཐར་ཀླུང་
ཐང་ཆེན་པོ་ཞིག་ཏུ་སླེབས་པ་ན། དེ་རྒྱུད་དུ་ག་བུར་སྡོང་པོ་རེའི་གྲིབ་བསིལ་འོག་
ཏུ་སྐྱེ་བོ་བརྒྱ་ཕྲག་རེ་ཤོང་བའི་སྡོང་པོ་ཆེན་པོ་ཁེངས་ནས་ཡོད་པ་དང༌། ག་བུར་
དགོས་ཚེ་སྡོང་པོའི་ཐོག་བུ་ག་ཕུག་ན་བུ་ག་དེ་ནས་ག་བུར་འཛིར་ཡོང་བ་ཡིན། ག་
བུར་གཤེར་ཁུ་རྫོགས་མཚམས་སྡོང་པོ་ཡང་རིམ་གྱིས་སྐམ་འགྲོ་བ་རེད།
ཀླུང་ཐང་ཐོག་གི་ནགས་ཁྲོད་དུ་བསེ་རུ་ཞེས་པའི་སྲོག་ཆགས་ཤིག་ཡོད་པ་དེ་ནི་
བདག་གི་ཕ་ཡུལ་གྱི་འབྲོག་རར་ཡོད་པའི་གླང་དང་མ་ཧེ་འདྲ། འོན་ཀྱང་གཟུགས་
སྟོབས་གླང་ལས་ཆེ་ལ། སྤྱི་བོར་རྭ་གཅིག་ལས་མེད་པ། གཟུགས་ཀྱི་རིང་ཚད་ཁྲེ་ཙེ་
བཅུ་ཕྲག་གཅིག་ཙམ་ཡོད་པ། ཕྱོགས་འགྲུལ་རྣམས་ཀྱི་ཤོད་རྒྱུན་ལྟར་ན་བསེ་རུས་
གླང་པོ་ཆེ་རྭ་རྩེར་བསྐོན་ནས་གང་སར་རྒྱུག་འགྲོ་བའི་སྲོག་ཆགས་སྟོབས་ཆེན་ཞིག་
ཡོད་སྐད། ཕྱིས་གླང་པོ་ཆེའི་ལུས་ཀྱི་ཚིལ་རྣམས་ཉི་མས་བཞུས་ནས་བསེ་རུའི་མིག་
ནང་དུ་རྒྱུག་སྟེ་མིག་གཉིས་ལོང་བས། བསེ་རུ་ནི་འགྲོ་བའི་སྐལ་བ་བྲལ་ཏེ་ཆུ་འགྲམ་
དུ་ཉལ་ནས་སྡོད་པའི་སྐབས་རྟག་ཏུ་བྱ་ཆེན་གྱིས་བཀྱག་ནས་རང་གི་ཕྲུ་གུར་སྟེར་བ་
ཡིན། ས་དེར་ད་དུང་གླང་རྒོད་དང་གཅན་གཟན་རིགས་འདྲ་མིན་ཤིན་ཏུ་མང༌།
བདག་ནི་གྲོང་ཁྱེར་མང་པོར་གནས་སྐོར་དུ་འགྲོ་སྐབས་རྡོ་རྗེ་ཕ་ལམ་གྱིས་
ཚོང་ཟོག་མང་པོ་ཉོས་ཏེ་ཡུལ་ཁག་དབར་ལ་ཚོང་འགྲེམས་བྱས་ནས་དངུལ་མང་པོ་
བྱུང༌། ཁོ་བོ་ནི་དུས་ཡུན་རིང་པོ་གནས་སྐོར་དུ་བསྐྱོད་ནས་གྲོང་ཁྱེར་མང་པོ་བསྐོར་
ཏེ་མཐར་རང་ཡུལ་དུ་ཕྱིར་ལོག་སྐབས་སྔོན་ལ་པཱ་ཟོ་རར་ཉིན་ཤས་ངལ་གསོས་ནས་
བསྡད་པ་དང༌། དེ་ནས་རྡོ་རྗེ་ཕ་ལམ་དང༌། དངུལ་སྨར། དངོས་ཟོག་སོགས་
འབོར་ཆེན་ཁུར་ནས་སྐྱོན་ཆགས་མེད་པར་སྦག་ཏཱར་ལོག་ནས་ཁྱིམ་མི་དང་གཉེན་
ཉེ་དགའ་གྲོགས་རྣམས་འཕྲད། བདག་གིས་ཁོང་རྣམས་ལ་ལེགས་སྐྱེས་ལག་རྟགས་
ཕུལ་བ་མ་ཟད། ངན་སློང་རྣམས་ལ་དགེ་བའི་སྦྱིན་པ་རྒྱ་ཆེ་བཏང་། ཁོ་བོ་ནི་རྟག་
ཏུ་ཟས་སུ་ཞིམ་པོའི་ལྗགས་སྨིན་སྤྱོད་པ་དང་ལུས་ལ་འཇམ་པོའི་དར་གོས་ཀླུབས་པ།
གནས་སུ་བ་གམ་མཐོན་པོའི་ཁང་བཟང་ལ་སྡོད་པ། ཕྱི་རུ་མི་སྤྱོད་དང་མཐུན་པའི་
གྲོགས་འདྲིས་མཐུན་གཤིབ་ཀྱི་འབྲེལ་ལམ་རྒྱ་ཆེར་བཙུགས་པ་བཅས་མི་ཡུལ་གྱི་བདེ་
སྐྱིད་མ་ལུས་པ་ལོངས་སུ་སྤྱད་པ་ན། སྔར་གྱི་བར་ཆད་དང་། འཇིགས་པ། གོད་
ཆགས་ལ་སོགས་ཡིད་ཀྱི་སྡུག་བསྔལ་ཐམས་ཅད་ནམ་མཁའི་འཇའ་ལྟར་ཡལ། ཁོ་
བོ་བདེ་འབྱོར་གྱི་གནས་ཚུལ་ཕྱིར་ཁྱབ་མ་ཐག་ཉེ་འགྱངས་ས་ཕྱོགས་ཀུན་ནས་སྐྱེ་བོ་
མང་པོ་བུང་བའི་ཚོགས་བཞིན་ཁོ་བོ་ཐུག་ཕྲད་ལ་ཡོང༌། བདག་གིས་དེ་རྣམས་ལ་
རང་ཐོག་ཏུ་བྱུང་བའི་འཇིགས་པ་དང་རྐྱེན་ངན་བར་ཆད་རྣམས་ལྷུག་པོར་གླེང་བ་
ན། ཁོང་རྣམས་ཧང་སང་སྟེ་ཁོ་བོ་སྲོག་ཉེན་གྱི་འཇིགས་པ་ལས་གྲོལ་བར་བཀྲ་ཤིས་
བདེ་ལེགས་ཞུས།
མཚོ་འགྲུལ་ཤིན་པ་ཏཱས་མཚོ་འགྲུལ་ཐེངས་གཉིས་པའི་གནས་ཚུལ་རྣམས་
བཤད་རྗེས་ཁོང་གིས་གལ་ཏེ་ཨཱ་ལཱའི་དགོངས་པ་དང་མ་འགལ་ན་ཕྱི་ཉིན་ཁྱོད་
རྣམས་ལ་བདག་གི་མཚོ་འགྲུལ་ཐེངས་གསུམ་པའི་གནས་ཚུལ་རྣམས་ཤོད། ཅེས་
བརྗོད་མཚམས་འཁོར་གཡོག་ལ་གསོལ་སྟོན་གཤོམ་དགོས་པའི་བཀའ་བཏང་ཐོག་
གཉེན་ཉེ་དགའ་གྲོགས་རྣམས་དང་དོས་པ་ཤིན་པ་ཏཱ་མཉམ་དུ་དགོང་ཟས་སྤྱད་པ་
མ་ཟད། དོས་པ་ཤིན་པཱ་ཏར་གསེར་ཊམ་བརྒྱ་ཕྲག་གཅིག་བྱིན། དོས་པ་ཤིན་པ་ཏཱ་
ནི་མཚོ་འགྲུལ་བ་ཤིན་པ་ཏཱའི་འཇུངས་པ་མེད་པའི་གསོལ་རས་ལ་ཡིད་རབ་ཏུ་མགུ་
བས། དངུལ་རྣམས་ཁུར་ནས་རང་ཁྱིམ་དུ་ལོག་རྗེས་ཁོང་ལ་བཀྲ་ཤིས་པ་དང་དོན་
འགྲུབ་པའི་སྨོན་ལམ་བཏབ།
ཕྱི་ཉིན་ཞོགས་པ་དོས་པ་ཤིན་པ་ཏཱས་ཞོགས་པའི་ཁ་འདོན་ཟིན་པ་དང་མཚོ་
འགྲུལ་བ་ཤིན་པ་ཏཱའི་ཁྱིམ་དུ་སོང་ནས་ཁོང་ལ་འཚམས་ཞུ་བྱས། མཚོ་འགྲུལ་བ་ཤིན་
པ་ཏཱས་གུས་ཞེན་ཆེན་པོས་ཁོ་ལ་བསུ་བ་བྱས་ཏེ་རང་གི་འགྲམ་དུ་སྡོད་བཅུག དེ་
ནས་གཉེན་གྲོགས་རྣམས་འཛོམས་མཚམས་གསོལ་སྟོན་བཤམས་ཏེ་ཚང་མ་བཟའ་
བཏུང་ལེགས་པར་ཟིན་ནས་ལུས་བདེ་སེམས་སྐྱིད་བྱུང་བ་ན། ད་གཟོད་མཚོ་འགྲུལ་
ཐེངས་གསུམ་པའི་ལོ་རྒྱུས་གླེང་འགོ་བཙུགས།
      
      མཚོ་འགྲུལ་ཐེངས་གསུམ་པ།
གྲོགས་པོ་ཚོ། ཁོ་བོས་རང་གི་མཚོ་འགྲུལ་ཐེངས་གསུམ་པའི་གནས་ཚུལ་རྣམས་
ཁྱོད་ཅག་ལ་ཤོད། དེ་ནི་བདག་གི་མཚོ་འགྲུལ་རིམ་པའི་ཁྲོད་ནས་ཧང་སང་ཤོས་
དང་ཡ་མཚན་ཆེ་ཤོས་ཤིག་ཡིན། ཁ་ཉིན་ཁྱོད་ཅག་ལ་བཤད་པ་ལྟར་ཁོ་བོ་མཚོ་
འགྲུལ་ཐེངས་གཉིས་པའི་སྐབས་ཚོང་ཁེ་ཆེན་པོ་བྱུང་ནས་ལག་ཏུ་དངུལ་མང་པོ་
ཡོད། བདག་སྲོག་ཉེན་གྱི་འཇིགས་པ་ལས་ཐར་ཏེ་རང་ཡུལ་དུ་བདེ་འབྱོར་བྱུང་བ་
ནི་དགའ་བ་སྐྱེ་དགོས་པའི་བྱ་བ་ཞིག་རེད་ལ། སྔར་བདག་གིས་བག་མེད་དུ་གཏོར་
བརླག་བཏང་བའི་དངུལ་རྣམས་ཀྱང་ཨཱ་ལཱའི་ཐུགས་རྗེས་རང་ལོག་བྱུང་བས་བདག་
ནི་བསམ་བཞིན་བསམ་བཞིན་ཡིད་ལ་སྤྲོ་བ་ཚད་མེད་འཕེལ། དུས་དེ་ནས་བཟུང་
བདག་ནི་གྲོང་ཁྱེར་སྦག་ཏཱ་རུ་བདེ་ཞིང་སྐྱིད་པའི་གནས་ལ་རོལ། འོན་ཀྱང་མི་ཡི་
འདོད་པ་ཁེངས་དུས་མེད་ཟེར་བ་ལྟར་དུས་རེ་ཞིག་ཙམ་ན་ཁོ་བོའི་ཡིད་ལ་ཕྱིའི་རྒྱལ་
ཁག་ཏུ་ཚོང་གི་འདུ་འགོད་བྱེད་པར་བསྐྱོད་ནས་ཡུལ་ལུང་དེ་དག་གི་གནས་བཟང་
རིགས་ལ་ལྟད་མོ་ལྟ་རྒྱུའི་བློ་འགོག་ཏུ་མེད་པ་ཞིག་ཤར་བ་ན། དེ་མུར་བདག་གིས་
ཕྱིའི་ཡུལ་ལུང་ཁག་ལ་བྲིན་པའི་དངོས་ཟོག་མང་པོ་ཉོ་སྒྲུབ་ཐོག་ལམ་ཆས་བསྡོགས་
ནས་པཱ་ཟོ་རར་བསྐྱོད། མཚོ་ཁར་ཚོང་གྲུ་ཆེན་པོ་ཞིག་ནང་ཚོང་རིགས་དང་འགྲུལ་
པ་མང་པོ་བླུགས་ནས་ཡོད་པ་མི་དེ་རྣམས་ནི་བློས་འགེལ་ཆོག་པའི་སྐྱེ་བོ་ཡ་རབས་
ཚུལ་ལྡན་ཞེ་གཅིག་ཏུ་མཆིས།
ཁོ་བོས་གྲུ་གཟིངས་དེར་ཞུགས་ནས་འགྲུལ་པ་རྣམས་དང་མཉམ་དུ་མཚོ་ཐོག་
ཏུ་བར་མེད་བསྐྱོད་དེ་རྒྱ་མཚོ་ནས་རྒྱ་མཚོ་དང༌། གླིང་ཕྲན་ནས་གླིང་ཕྲན། གྲོང་
ཁྱེར་ནས་གྲོང་ཁྱེར་སོགས་རིམ་པ་བཞིན་བསྐྱོད། ཡུལ་གང་དུ་སླེབས་པའི་ས་དེར་
ང་ཅག་རྣམས་གྲུ་ལས་བབས་ཏེ་སྤྲོ་བ་ཆེན་པོས་སྐམ་སའི་ཐོག་བསྐྱོད་ནས་ལྟད་མོ་
སྤྲོ་འཆམ་དང་ཉོ་ཚོང་བྱས།། ཉིན་ཞིག་གྲུ་གཟིངས་རྦ་རླབས་བཤགས་ནས་མདུན་
སྐྱོད་བྱེད་བཞིན་པའི་ཚེ་ན་གྲུ་དཔོན་གྲུ་གཅལ་ཐོག་ཏུ་ལངས་ནས་རྒྱ་མཚོའི་བརྗིད་
ཉམས་ལ་ལྟ་བའི་ཚེ། གྲུ་དཔོན་གློ་བུར་དུ་སྐད་ངན་དྲག་པོ་རྒྱག་བཞིན་དུ་རང་ངོ་
རང་གིས་འབྲད་པ་དང༌། སྨ་ར་ཐམས་ཅད་སྦར་མོས་བཏོགས། ལུས་ཀྱི་གོས་རྣམས་
ཚལ་བུར་བཏང་ནས་སྨྱོ་བ་ལྟ་བུ་བྱེད་པས་དེ་མུར་ང་ཅག་རྣམས་ཀྱིས་རྒྱུག་ནས་གྲུ་
དཔོན་བཟུང་སྟེ་ཁྱོད་ཅི་བྱེད་པ་ཡིན་ཞེས་དྲིས།
གྲུ་དཔོན་ན་རེ། ཁྱོད་ཅག་གོ་བར་གྱིས་ཤིག བདག་ཅག་གི་གྲུ་འདི་རླུང་རླབས་
ཀྱིས་བདས་ནས་མི་རྒོད་རི་བོའི་ཕྱོགས་སུ་སླེབས། རི་བོ་དེའི་ཐོག་གི་མི་རྣམས་སྤྲེལ་
དང་འདྲ། དེ་རྒྱུད་དུ་སླེབས་པའི་མི་རྣམས་གསོན་པའི་རེ་བ་བྲལ་གཤིས། ད་ནི་ང་
ཅག་རྣམས་འཆི་རྒྱུ་ལས་མ་འདས།
གྲུ་དཔོན་གྱི་གཏམ་མཇུག་འགྲིལ་མ་ཐག་རི་བོའི་ཁྲོད་ནས་མི་རྒོད་གྲོག་མའི་
སྤྱིལ་བུ་བརྡོལ་བ་བཞིན་རྒྱུག་ཡོང་ནས་བདག་ཅག་རྣམས་ཡོངས་སུ་བསྐོར། དེ་
རྣམས་གྲངས་འབོར་ཤིན་ཏུ་ཆེ་བས་མི་རྣམས་སྐྱི་གཡའ་དགོས་པ་ཞིག་སྣང་། དེ་
དག་གིས་ང་ཅག་གསོད་པ་དང་གཅོམ་པར་དོགས་ནས་ཕར་ལ་དགྲ་བྱེད་མ་ནུས།
དེ་རྣམས་ནི་གཟུགས་ཆུང་ཞིང་མིག་སེར་ལ་ངོ་གདོང་ནག་པ། སྐྲ་ལོ་སེང་གེའི་རལ་
པ་དང་འདྲ་བ་ཤིན་ཏུ་འཇིགས་སུ་རུང་བ་ཞིག་མཆིས། ང་ཅག་གིས་མི་རྒོད་དེ་
རྣམས་ལ་སྐད་བརྡ་མི་འཕྲོད་ལ་དེ་རྣམས་ཀྱི་གནས་ཚུལ་ཡང་མི་རྟོགས། ཡུད་ཙམ་
ཞིག་ལ་མི་རྒོད་དེ་རྣམས་གྲུ་ཐོག་ཏུ་འཛེགས་ནས་ལྕགས་ཐག་དང་གྲུ་ཐག་ཐམས་
ཅད་སོ་ཡིས་འབྲད་དེ་བཅད་སོང་བས་གྲུ་གཟིངས་རིམ་གྱིས་ཡོ་ནས་འདམ་དུ་བྱིངས།
ང་ཅག་འགྲུལ་པ་དང་ཚོང་པ་རྣམས་མི་རྒོད་ཀྱིས་བཟུང་ནས་གླིང་ཕྲན་ཐོག་ཏུ་ཁྲིད།
གྲུ་ནང་གི་དངོས་ཟོག་དང་རྒྱུ་དངོས་ཐམས་ཅད་བཅོམས། གྲུ་ཆེན་དེ་ཡང་གནས་
གཞན་དུ་བསྐྱལ། དེ་ནས་མི་རྒོད་རྣམས་འུར་སྒྲ་དང་བཅས་ཏེ་འཐོར་སོང་བས་གར་
སོང་ཆ་མེད་དུ་གྱུར།
ང་ཅག་རྣམས་གླིང་ཕྲན་ཐོག་ལུས་ཏེ་ཁ་སྐོམ་ཞིང་གྲོད་པ་ཡང་ལྟོགས་བྱུང་བས།
ཤིང་འབྲས་བཏོགས་ནས་ཟ་བ་དང་གཙང་ཆུ་བཏུང༌། དེ་ནས་སྐྱེ་བོ་འགས་གླིང་ཕྲན་
ཐོག་ཁང་པ་ཞིག་ཡོད་པ་རིག་པས་དེ་མུར་ངེད་རྣམས་དེ་གར་ལྟ་བར་བསྐྱོད་པ་ན།
དེ་ནི་ཤིན་ཏུ་བཙན་པའི་བ་གམ་མཐོན་པོ་ཞིག་འདུག་པ་ལྕགས་རི་དང་རྒྱལ་སྒོ་མཐོ་
བ། ཙན་དན་དམར་པོའི་རྒྱལ་སྒོ་ཉིས་བསྒྲིག་ཆེར་གདངས་ནས་ཡོད་པ། རྒྱལ་སྒོ་
ཞུགས་ནས་སོང་བ་ན་སྒོ་ར་ཤིན་ཏུ་ཆེ་བ། མཐའ་སྐོར་དུ་སྒོ་དང་སྒེའུ་ཁུང་མང་བ།
ཚོམས་ཆེན་གྱི་དབུས་སུ་རྐུབ་སྟེགས་མཐོ་ཞིང་ཆེ་བ་ཞིག་བཙུགས་ཤིང་། གྱང་ངོས་།
སུ་གཡོས་སྦྱོར་གྱི་ཡོ་ཆས་སྣ་ཚོགས་བཀལ་བ། མཐའ་སྐོར་དུ་མི་ཡི་རུས་པ་དུ་མ་བྱུར་
སྤུངས་སུ་ཡོད་པ། འོན་ཀྱང་ཁང་པའི་ནང་ཁ་ཁུ་སིམ་ཞིང་མི་ཡི་གྲིབ་མ་ཙམ་ཡང་
མེད་པ་ཞིག་མཆིས།
ཚུལ་འདི་མཐོང་བས་ཐམས་ཅད་ཡ་མཚན་ཆེན་པོ་བྱུང་བ་དེ་གར་ཡུད་ཙམ་
བསྡད་ཀྱང་གནས་ཚུལ་གང་ཡང་མ་བྱུང་བར་བརྟེན། ང་ཅག་རྣམས་རེ་རེ་བཞིན་
ཞོགས་པ་ནས་ཉི་མ་མ་ནུབ་བར་གཉིད་ལ་ཤོར། ཉི་མ་ནུབ་ཉེའི་མཚམས་སུ་གཉིད་
ལས་སད་པའི་ཚེ་གློ་བུར་དུ་ས་གཞི་ཐམས་ཅད་ལིང་ལིང་དུ་འགུལ་ཞིང་། ནམ་
མཁའི་དབྱིངས་ནས་སྒྲ་དྲག་པོ་ལྡིར་ལྡིར་དུ་གྲགས་བྱུང་བ་ན། ཐོག་སྟེང་ནས་སོལ་
བའི་སྡོང་ཤིང་ལྟ་བུའི་མི་ནག་པོ་ཤིན་ཏུ་ཆེ་བ་ཞིག་བབས་བྱུང་བ་དེ་ནི་གཟུགས་
ཁ་ཟུར་སྡོང་པོ་ལྟར་ཆེ་ཞིང༌། མིག་གཉིས་མེ་ཡི་འཁོར་ལོ་འདྲ་བ། ལྡད་བྱེད་ཕག་
རྒོད་ཀྱི་མཆེ་བ་ལྟར་རྣོ་བ། ཁ་བྲག་ཁུང་ལྟར་ཆེ་ལ། མས་མཆུ་བྲང་ཁར་ཐུག་པ།
སྒྲ་འཛིན་ཟུང་ནི་གླང་པོ་ཆེའི་རྣ་ལྟར་ཕྲག་སྟེང་དུ་ལུག་པ། མཛུབ་སེན་རྣམས་ནི་
ལྕགས་ཀྱི་སྡེར་མོ་ལྟར་རྣོ་བ་བཅས་འཇིགས་རུང་གི་སྐྱེ་བོ་འདི་ལྟ་བུ་མཐོང་བ་ཙམ་
གྱིས་ཐམས་ཅད་ཤིན་ཏུ་འཇིགས་པར་གྱུར་ནས་དབུགས་ཀྱི་རྒྱུ་བ་ཡང་འབྱིན་རྔུབ་མི་
ནུས་པར་ལུས།
འཇིགས་རུང་སྐྱེ་བོ་དེ་ཚོམས་ཆེན་དུ་སླེབས་པ་དང་རྐུབ་སྟེགས་ཆེན་པ་དེའི་
ཐོག་ཏུ་ཡུད་ཙམ་བསྡད་རྗེས་ང་ཅག་གི་མདུན་དུ་ཡོང་སྟེ་ཁོ་བོའི་བྲང་ནས་བཟུང་
སྟེ་ནམ་མཁར་བཀྱག་ནས་ཞིབ་པར་བལྟས། བདག་ནི་ཁོའི་སྦར་མོའི་ནང་ཟས་ཁམ་
གང་ཙམ་ལས་མེད་པས། བཤན་པས་བཤའ་བྱའི་ནོར་ལུག་གི་ཚིལ་ཆེ་ཆུང་ལྟ་བ་
བཞིན་ཁོས་བདག་ལ་ཡང་ཤ་ཚིལ་བཟང་ཞན་ཞིབ་ལྟ་བྱས། བདག་ནི་ཕྱོགས་འགྲུལ་
ལན་འགའ་བྱས་པའི་ངལ་དུབ་ཀྱིས་ལུས་ཀྱི་ཤ་ཤོར་ནས་རུས་སྒྲོམ་ལྟ་བུར་སོང་གཤིས།
ཁོ་འདོད་པ་མི་ཁེངས་པར་ཁོ་བོ་བསྐྱུར་ནས་རོགས་ཟླ་གཞན་ཞིག་བཟུང་སྟེ་བདག་
ལ་གང་བྱས་པ་ཇི་ལྟ་བ་ཞིག་ཞིབ་པ་དང་དེ་ལ་ཡང་ཤ་ཚིལ་བཟང་ཞན་བལྟས་ནས་
བློ་ཁ་མ་ཚིམ་པས་བསྐྱུར། དེ་ནས་ཁོས་ང་ཅག་རྣམས་མི་རེ་རེ་བཞིན་བསྒྲུགས་ནས་
ཞིབ་ཀྱང་ཁོའི་བློ་ངོར་མི་འཐད་པར་མཐར་གྲུ་དཔོན་རིག གྲུ་དཔོན་ནི་ང་ཅག་ཁྲོད་
ནས་གཟུགས་སྟོབས་ཆེ་ཤོས་དང་ལུས་ཤ་རྒྱགས་ཤོས་ལ་བརྟེན་ཁོའི་འདོད་པ་ལྟར་
བྱུང་བས། ཁོ་ནི་སྤྱང་ཀིར་ལུག་གུ་རྙེད་པ་ལྟར་དགའ་ཚོར་ཆེན་པོས་གྲུ་དཔོན་རྐང་
འོག་ཏུ་མནན་ཏེ་ལྟག་པ་གཅུས་ནས་མགོ་ལུས་ཕྲལ་རྗེས་ཕུང་པོ་ལྕགས་ཀྱི་སྦར་མོ་
རིང་པོ་ཞིག་གི་ཐོག་ཏུ་བསྐོན་ནས་སྐོར་བཞིན་སྐོར་བཞིན་མེ་ལ་བསྲེགས་ཏེ་ཡོངས་
སུ་ཁྲོག་མཚམས་མདུན་དུ་བླངས་ནས་མི་རྣམས་ཀྱིས་བྱ་ཤ་བཟའ་བ་ལྟར་སྟི་ག་རེ་
རེ་བཞིན་བཏོགས་ནས་ཅབ་སྒྲ་དང་བཅས་ཏེ་བཟས་རྗེས་རུས་པ་རྣམས་གཞོགས་
ཤིག་ཏུ་བསྐྱུར་ནས་རྐུབ་སྟེགས་ཆེན་པོ་དེའི་ཐོག་གཉིད་ལ་ཡུར། ཡུད་ཙམ་སོང་བ་
ན་འབྲུག་སྒྲ་ལྟ་བུའི་སྔུར་པ་དྲག་པོ་ཕྱུང་ནས་ཕྱི་ཉིན་ཞོགས་པ་བར་གཉིད་ལ་ཡུར།
གཉིད་ལས་སད་རྗེས་འཐེང་འཐེང་པོར་སྒྲོབ་ཉམས་དང་བཅས་ཏེ་སོང་།
ཁོ་རྒྱང་རིང་པོར་སོང་ཚོད་ལ་ང་ཅག་རྣམས་ད་གཟོད་གཏམ་སྨྲ་བའི་སྤོབས་
པ་རྙེད། ཐམས་ཅད་སྡུག་བསྔལ་གྱིས་གཟིར་ནས་ངུ་བཞིན་དུ་བདག་ཅག་རྒྱ་མཚོར་
བྱིངས་ནས་ཤི་བའམ་ཡང་ན་མི་རྒོད་རྣམས་ཀྱིས་བཟས་ན་ཡང་མི་ནག་སོལ་བའི་
སྡོང་ཤིང་དེས་བདག་ཅག་མེ་ལ་བསྲེགས་ནས་སྐྲགས་ཤ་བཟོ་བ་ལས་དགའ་བ་ཡོང་
ཞེས་འཁང་། དཀོན་མཆོག་ཚད་བཙུགས། ཤི་ལུགས་འདི་ལས་ངན་པ་ཅི་ཡོད། ད་
ནི་ས་འདི་ནས་ཐར་ཐབས་བྲལ་བས་ངེད་རྣམས་རེ་རེ་བཞིན་འཆི་རྒྱུར་བརྟེན་ཨཱ་ལཱ་
ཐུགས་རྗེ་ཅན་ལ་སྐྱབས་བཅོལ་རྒྱུ་ལས་གཞན་པའི་ཐབས་མེད་ཅེས་བརྗོད།
དེ་ནས་ང་ཅག་རྣམས་ཀྱིས་བློ་རིག་བསྒྲིམས་ཏེ་ཕྱི་ལ་དོན་ནས་ཡིབ་སྡོད་བྱེད་
པའི་གནས་ཤིག་འཚོལ་རྒྱུའམ།། ཡང་ན་བྲོས་པའི་ལམ་ཤིག་བཙལ་ཏེ་མི་ནག་སོལ་
བའི་སྡོང་ཤིང་དེའི་ཁ་ནས་ཐར་བའི་ཐབས་བྱས། འོན་ཀྱང་ཞོགས་པ་ཉི་མ་ཤར་བ་
ནས་དགོང་མོ་མུན་མ་རུབ་བར་ས་ཕྱོགས་གང་སར་བསྐྱོད་ནས་བཙལ་བཙལ་ཀྱང་
ཡིབ་པའི་གནས་ཤིག་མ་རྙེད་པས། མཚན་མུན་གྱི་ཁྲོད་དུ་སྲོག་ཉེན་ལ་མ་ལྟོས་པར་
མི་བཟོད་པའི་འཇིགས་སྣང་དངངས་སྐྲག་ཁོ་ནའི་མུར་སྔར་གྱི་ཁང་བུ་དེར་ལོག་
ནས་བསྡད་ཙ་ན། རྐང་འོག་གི་ས་གཞི་ཐམས་ཅད་ལིང་ལིང་དུ་འགུལ་བ་ན་སྔར་
གྱི་མི་ནག་པོ་སོལ་བའི་སྡོང་ཤིང་ལྟ་བུ་དེ་སླེབས་བྱུང་བ་ན། ཁོས་ང་ཅག་རྣམས་རེ་
རེ་བཞིན་བཟུང་ནས་ཁ་ཉིན་ལྟར་ཞིབ་ལྟ་བྱས་རྗེས་རང་གི་བློ་ལ་བབས་པ་ཞིག་གྲུ་
དཔོན་བསད་པ་ལྟར་ལྟག་པ་བཅུས་ནས་མེ་ལ་བསྲེགས་ཏེ་བཟས་རྗེས་རྐུབ་སྟེགས་
ཐོག་སྔུར་པ་འབྲུག་སྒྲ་ལྡིར་བ་ལྟ་བུ་ཕྱུང་ནས་ཕྱི་ཉིན་ནམ་མ་གསལ་བར་ཉལ། དེ་
ནས་ལངས་ཏེ་སྒྲོབ་ཉམས་དང་བཅས་ཏེ་ཐོན།
མི་ནག་སོལ་བའི་སྡོང་ཤིང་སོང་མཚམས་ངེད་རྣམས་ཕྱོགས་གཅིག་ཏུ་རུབ་ནས་
སྲོག་མགོ་ཐོན་པའི་གྲོས་བྱས། ལ་ལས་གསོད་ལུགས་འདི་ནི་ཤིན་ཏུ་ངན་པས་ང་
ཅག་རྒྱ་མཚོར་ལྕེབས་ན་ཡང་བདག་ཚོ་སྐྲགས་ཤ་བཟོས་ཏེ་ཟ་བ་ལས་འཆི་ཟོས་བདེ་
བ་ཡོང་ཞེས་བརྗོད་པ་དང་། ཡང་ལ་ལས་མི་ནག་སོལ་བའི་སྡོང་ཤིང་དེ་ནི་བདག་
ཅག་ལ་འཇིགས་པ་ཤིན་ཏུ་ཆེ་བས། ང་ཅག་གིས་ཁོ་གསོད་པའི་ཐབས་ཤིག་ཅི་ནས་
ཀྱང་བྱེད་དགོས་ཞེས་བརྗོད། མཇུག་ཏུ་བདག་གིས་ཟླ་གྲོགས་རྣམས་ལ་ཁྱོད་ཅག་གོ་
བར་གྱིས་ཤིག ཁོ་གསོད་དགོས་ཚེ་ངེད་ཚོས་པང་ལེབ་དང་ཤིང་བསགས་ཏེ་ཤིང་
རྫིངས་ཤིག་བཟོས་རྗེས་ཁོ་གསོད་པའི་ཐབས་ལ་འབུངས་དགོས། ཤིང་རྫིངས་བྱུང་
ན་ང་ཅག་ཤིང་རྫིངས་ལ་བསྡད་དེ་མཚོ་ཐོག་ཏུ་འཕྱོ་ནས་བྲོས་པའམ་ཡང་ན་གནས་
སྐབས་འདི་གར་བསྡད་དེ་འདི་རྒྱུད་ནས་གྲུ་གཟིངས་འགྲོ་མཁན་བྱུང་ན་དེ་ལ་བསྡད་
ནས་བྲོས་སོང་ནའང་འགྲིག གལ་ཏེ་ཁོ་གསོད་མ་ཐུབ་ཚེ་ང་ཅག་རྫིངས་ལ་བསྡད་
ནས་བྲོས་ཏེ་མཚོ་ནང་དུ་ལྷུངས་ནས་ཤི་ན་མི་ནག་དེའི་ལག་འོག་ཏུ་ཤི་མི་དགོས་པ་
ཡོང་། གལ་ཏེ་ཐར་ན་རབ་དང༌། བྲོས་མ་ཐར་ན་འདི་གར་འཆི་རྒྱུ་བསྒུགས་ནས་
སྡོད་རྒྱུ་ལས་མ་འདས་ཞེས་བརྗོད།
ཟླ་གྲོགས་རྣམས་ཀྱིས་མགྲིན་གཅིག་ཏུ་ཨཱ་ལཱ་ཚད་བཙུགས། ཁྱོད་ཀྱིས་བཤད་པ་
བདེན། ང་ཅག་རྣམས་ཁྱོད་ཀྱི་ངག་ལ་ཉན་པར་བྱེད་དོ་ཞེས་བརྗོད།
ང་ཅག་རྣམས་ཀྱིས་ཁང་པ་དེའི་ནང་ནས་པང་ལེབ་དང་ཤིང་བཏོན་ཏེ་ཤིང་
རྫིངས་ཞིག་བཅོས་ནས་མཚོ་འགྲམ་དུ་བསྐྱལ་རྗེས་འབྲུ་རིགས་ཀྱང་གང་ཙམ་ཞིག་
ཤིང་རྫིངས་ཐོག་བསྐྱལ་ཏེ་གྲ་སྒྲིག་ལེགས་པར་ཟིན་མཚམས་ཁང་བུ་དེར་ལོག མཚན་
མོ་རྐང་འོག་གི་ས་གཞི་ཐམས་ཅད་ཡོམ་ཡོམ་དུ་འགུལ་བ་དང་མི་ནག་སོལ་བའི་སྡོང་
ཤིང་དེ་སླེབས། ཁོ་ནི་ཁྱི་ངན་ལྟོགས་པ་བཞིན་དུ་ང་ཅག་རྣམས་རེ་རེ་བཞིན་ཞིབ་
པར་བལྟས་རྗེས་ལུས་ཤ་རྒྱག་པ་ཞིག་བདམས་ནས་ཟླ་གྲོགས་སྔ་མ་གཉིས་ཇི་ལྟ་བ་
བཞིན་བསད་དེ་བསྲེགས་ནས་བཟས་རྗེས་སྔར་བཞིན་རྐུབ་སྟེགས་ཆེན་པོ་དེའི་ཐོག་
སྔུར་པ་དྲག་པོ་གཏོང་བཞིན་གཉིད་དུ་ཡུར།
ཁོ་གཉིད་པོ་ཆེ་ཁུག་པ་དང་ངེད་རྣམས་ཀྱིས་ལྕགས་ཀྱི་སྦར་མོ་ཞིག་མེ་ལ་
བསྲེགས་ནས་དམར་པོར་གྱུར་བ་ན་ཁོའི་མིག་ལ་གཏད་ནས་ཀུན་གྱི་ཤེད་ཤུགས་
གཅིག་ཏུ་བསྒྲིལ་ཏེ་ཤེད་ཀྱིས་བསྣུན་པས་ཁོའི་མིག་གཉིས་སློང་ཐུབ་པ་བྱུང༌།
མི་ནག་སོལ་བའི་སྡོང་ཤིང་དེས་སྐད་ངན་འབྲུག་སྒྲ་ལྡིར་བ་ལྟར་བསྒྲགས་ནས་
ཡར་ལངས་ཏེ་ངེད་རྣམས་བཟུང་ལ་ཡོང་། ང་ཅག་རྣམས་ཕར་བྲོས་ཚུར་བྲོས་ངང་
ད་ནི་འཆི་རྒྱུ་ལས་མ་འདས་སྙམ་ནས་གསོན་པའི་རེ་བ་ཡོངས་སུ་བྲལ། འོན་ཀྱང་
ཁོས་ང་ཅག་མི་གཅིག་ཀྱང་འཛིན་མ་ཐུབ་པར་བརྟེན་ངར་སྐད་རྒྱག་བཞིན་ཁྱིམ་སྒོ་
དོན་ནས་སོང་། ཁོའི་ངར་སྐད་ཀྱིས་ནགས་ཁྲོད་ཀྱི་བྱ་བྱིའུ་དང་རི་དྭགས་གཅན་
གཟན་རྣམས་ཀྱང་འདྲོགས་པ་མ་ཟད། ས་གཞི་ཐམས་ཅད་ཀྱང་ལིང་ལིང་དུ་འགུལ།
མི་ནག་སོལ་བའི་སྡོང་ཤིང་དེ་སོང་རྗེས་ཡུད་ཙམ་ཞིག་ལ་ཁོས་རང་ལས་ཀྱང་
ལུས་སྟོབས་ཆེ་བ་དང་འཇིགས་སུ་རུང་བ་གཉིས་ཁྲིད་བྱུང་བ་ན། ང་ཅག་ནི་ཤིན་ཏུ་
འཇིགས་ནས་སྲོག་མགོ་གང་ཐོན་གྱིས་མཚོ་འགྲམ་དུ་བྲོས་ཏེ་ཤིང་རྫིངས་ལ་ཞུགས་ཏེ་
མྱུར་སྟབས་ཀྱིས་བྲོས། མི་ནག་དེ་གཉིས་ཀྱིས་ལག་ཏུ་རྡོ་རེ་བཟུང་ནས་ང་ཅག་གི་
རྗེས་དེད་ནས་སླེབས་བྱུང་བས། དེ་གཉིས་ཀྱིས་རྒྱང་རྡོ་འཕངས་ཏེ་ཟླ་གྲོགས་ཕལ་
ཆེ་བ་ལ་ལ་མཚོ་ནང་དུ་ལྷུངས་པ་དང་ལ་ལ་རྡོ་ཕོག་སྟེ་ཤི་བས་མཐར་ཁོ་བོ་དང་ཟླ་
གྲོགས་གཉིས་ལས་མ་ལྷག
ངེད་གསུམ་པོ་ཤིང་རྫིངས་ལ་བསྡད་ནས་སོང་བ་ན་མཚོ་རླབས་ཀྱིས་གླིང་ཕྲན་
གཞན་ཞིག་གི་ཐོག་ཏུ་བདས། ངེད་གསུམ་པོ་འཆི་ཁ་ལས་ཐར་བའི་དགའ་ཚོར་གྱིས་
བར་མེད་དུ་བསྐྱོད་དེ་གསོན་པའི་ལམ་ཞིག་རྙེད་ན་བསམས། ངེད་རྣམས་ཤུལ་རིང་
བགྲོད་པའི་ངལ་བས་ཡོངས་སུ་དུབ་སྟེ་མཚན་མོ་ས་དེ་རང་ལ་ཉལ། ཡུད་ཙམ་སོང་
བ་ན་གཉིད་ཧོབ་སད་བརྒྱབ་བྱུང་བས་མང་སྦྲུལ་ཤིན་ཏུ་ཆེ་བ་ཞིག་གིས་ང་ཅག་
ཟ་བར་ཡོང་ནས་བདག་གི་ཟླ་གྲོགས་གཅིག་དེ་ཡིས་བཟས། སྦྲུལ་ཆེན་དེའི་ལྟོ་བ་
ལས་ཟླ་གྲོགས་དེའི་ལུས་ཀྱི་རུས་པ་རྣམས་ཚག་ཚག་ཏུ་ཆག་པའི་སྒྲ་ཐོས་བྱུང་བས་
གནས་ཚུལ་ཤིན་ཏུ་ཡ་ང་བར་སྣང༌། ངེད་གཉིས་ནི་ཟླ་གྲོགས་ཕ་རོལ་ཏུ་སོང་བའི་
སྡུག་བསྔལ་དང་རང་ཉིད་འཆི་ཁར་ཐུག་པའི་འཇིགས་པ་གཅིག་ཅར་དུ་འཕེལ་ཞིང་
བཟོད་གླགས་མེད་པའི་འཇིགས་སྣང་གིས་རང་གིས་རང་ལ་ཨཱ་ལཱ་ཚད་བཙུགས། ང་
ཅག་མི་ནག་སོལ་བའི་སྡོང་ཤིང་གི་འཇིགས་པ་ལས་ཐར་བའི་དགའ་ཚོར་བྱེད་བཞིན་
པའི་སྐབས་འདིར་སླར་ཡང་བར་ཆད་འདི་འདྲ་ཡོང་བསམ་པ་མ་བྱུང་ལ། བར་ཆད་
དེ་དག་སྔ་མ་ལས་ཕྱི་མ་འཇིགས་པ་དང༌། སྔ་མ་ལས་ཕྱི་མ་ཡ་མཚན་ཆེ་བ་འདི་འདྲ་
ཡོང་བསམ་པ་གཏན་ནས་མ་བྱུང༌། ད་ནི་ཨཱ་ལཱར་གསོལ་བ་འདེབས་རྒྱུ་ལས་གཞན་
གྱི་ཐབས་མེད། ཨཱ་ལཱ་ཚད་བཙུགས། ང་ཅག་མི་ནག་སོལ་བའི་སྡོང་ཤིང་དེའི་ལག་
ནས་ཐར་བ་མ་ཟད། རྒྱ་མཚོར་ལྷུང་བའི་འཇིགས་པ་ལས་ཀྱང་ཐར་ཐུབ་པ་བྱུང་ན་
ཡང་ད་ཐེངས་ཕྲད་པའི་བར་ཆད་ནི་ཟློག་པའི་ཐབས་ཅི་ཡོད་དམ་ཞེས་དྲིས།
ངེད་གཉིས་གླིང་ཕྲན་ཐོག་ལ་ཀླུང་མང་པོ་གཤགས་ནས་མུ་མཐུད་བསྐྱོད་དེ་
ལྟོགས་པའི་ཚེ་ན་བཟའ་ཤིང་གི་འབྲས་བུ་བཏུས་ནས་ཟ་བ་དང་། སྐོམ་པའི་ཚེ་ན་
གཙང་ཆུ་འཐུང་བ། དགོང་མོ་ལྗོན་ཤིང་སྡོང་པོ་ཆེན་པོ་ཞིག་གི་འགྲམ་དུ་སླེབས་པ་
ན་ངེད་གཉིས་སྡོང་སྟེང་དུ་ཉལ། བདག་ནི་ལྗོན་ཤིང་སྡོང་པོ་དེའི་རྩེ་མོར་འཛེགས་
ནས་གཉིད་དུ་ཡུར། བསམ་ཡུལ་ལས་འདས་པ་ཞིག་ལ་དེ་ནུབ་མཚན་གུང་གི་དུས་
སུ་གློ་བུར་དུ་མང་སྦྲུལ་ཤིན་ཏུ་ཆེ་བ་ཞིག་དལ་བུ་དལ་བུར་ང་ཅག་གི་འགྲམ་དུ་
སླེབས་པ་མ་ཟད། ངེད་གཉིས་ཉལ་བའི་ལྗོན་ཤིང་སྡོང་པོ་དེར་ཁྱུད་བྱུང་བས་སྔོན་ལ་
བདག་གི་ཟླ་གྲོགས་གཅིག་པུ་དེ་ཕྲད་པས། བདག་གི་མིག་མདུན་དུ་ཁོ་ཕྲག་པ་བར་
མང་སྦྲུལ་གྱི་ཁ་ནང་དུ་བཅུག་སོང་བས། ཟླ་གྲོགས་དེའི་ལུས་ཀྱི་རུས་པ་ཚག་ཚག་ཏུ་
ཆག་པའི་སྒྲ་ཡང་ཁོ་བོའི་རྣ་བར་ཐོས། མཐར་མང་སྦྲུལ་ཆེན་པོ་དེས་ཁོའི་ལུས་ཧྲིལ་
པོ་ཁྱུར་མིད་བཏང་རྗེས་ལྗོན་པ་ལས་བབས་ཏེ་ཉིལ་ཉིལ་ཏུ་སོང༌།
བདག་ནི་དེ་ནུབ་མཚན་གང་ལྗོན་ཤིང་སྡོང་པོ་དེའི་རྩེ་མོར་བསྡད། ཕྱི་ཉིན་
ཞོགས་པ་སྡོང་སྟེང་ནས་བབས་པའི་ཚེ། དེ་ནུབ་མཚན་མོ་མི་བཟོད་པའི་འཇིགས་
སྣང་དང་དངངས་སྐྲག་གིས་རིག་ཚོ་མ་ཟིན་པ་ལྟ་བུར་གྱུར་ནས་རང་ཉིད་རྒྱ་མཚོར་
ལྕེབས་ཏེ་འཁོར་བའི་སྡུག་བསྔལ་ལས་ཐར་བར་བྱེད་རྒྱུའི་བློ་ཤར། འོན་ཀྱང་རྐང་
གཉིས་མི་ཞེས་པ་དེ་ནི་འཆི་རྒྱུར་འཇིགས་མཁན་ཞིག་ཡིན་པས། སྐབས་དེར་ཁོ་བོ་
ངལ་དུབ་ཀྱིས་འགུལ་དཀའ་ན་ཡང་སྲོག་ལ་གཅེས་པས་ཤིང་རྡུམ་འགའ་བཙལ་ཏེ་
རང་གི་མགོ་དང་རྐང་པར་འཕྲེད་དུ་ཤིང་རྡུམ་རེ་བསྒྲོགས་རྗེས་ལུས་ཀྱི་རྒྱབ་མདུན་
གཡས་གཡོན་ཐམས་ཅད་ཤིང་གིས་བཏུམས། དེ་ལྟར་བྱས་ན་མང་སྦྲུལ་གྱིས་ཟ་མི་
ཐུབ་པས་བློ་བདེ་མོར་ས་ཐོག་ཏུ་ཉལ་ནས་བསྡད། དེ་ནུབ་མཚན་མོ་མདང་ནུབ་ཀྱི་
མང་སྦྲུལ་དེ་སླར་ཡང་ལྗོན་པའི་སྡོང་པོ་དེའི་འོག་ཏུ་བདག་ཟ་བར་ཡོང་། འོན་ཀྱང་
བདག་གིས་ལུས་ཧྲིལ་པོ་ཤིང་གིས་བཏུམས་ནས་ཡོད་པས་མང་སྦྲུལ་དེས་བདག་ཟ་
ཐབས་མ་བྱུང་བས། ཁོས་བདག་ལ་མིག་འབུར་ཚུགས་སུ་ལྟ་བཞིན་འདུག བདག་
ནི་འཇིགས་སྣང་གིས་ལུས་པོ་ཐམས་ཅད་སིག་སིག་ཏུ་འདར། མང་སྦྲུལ་དེས་སྐབས་
རེ་བདག་བསྐྱུར་ནས་ཕར་འགྲོ་བ་དང༌། སྐབས་རེ་བདག་གི་འགྲམ་དུ་ཚུར་ཡོང་བ།
དེ་ལྟར་ཉི་མ་ནུབ་པ་ནས་ཕྱི་ཉིན་ཉི་མ་མ་ཤར་བར་ཕར་འགྲོ་ཚུར་འོང་གྲངས་མེད་
བྱས་ཀྱང་བདག་ཟ་བར་མ་བཏུབ་པས་མཐར་རེ་བ་ཟད་དེ་སོང་།
བདག་གིས་ལུས་ཐོག་གི་ཤིང་རྡུམ་རྣམས་བཤིགས་ཏེ་གླིང་ཕྲན་ཐོག་ལ་ཀླུང་
བརྒྱབ་ནས་མཚོ་འགྲམ་དུ་སོང་སྟེ་ཐག་རིང་དུ་ལྟ་བའི་ཚེ། རྒྱང་ཕྱོགས་ཀྱི་མཚོ་ཐོག་
ཏུ་གྲུ་ཞིག་འགྲོ་བ་རིག བདག་གིས་དེ་མུར་ལྗོན་པའི་ལྕུག་ཕྲན་ཞིག་བཅད་ནས་
གཡབ་གཡུག་རྒྱག་པ་དང་སྐད་ཤུགས་ཆེན་པོས་གྲུ་གཟིངས་དེ་བོས་པ་ན། གྲུ་ནང་
གི་མི་རྣམས་ཀྱིས་ཐོས་ནས་ཕ་གིར་མི་ཡོད་པར་ངེས་པས་ངེད་རྣམས་ཅི་ནས་ཀྱང་ལྟ་
བར་འགྲོ་དགོས་ཞེས་བརྗོད་དེ་གྲུ་གཟིངས་སྐམ་སའི་ཕྱོགས་སུ་ཡོང་ནས་བདག་གྲུ་
ནང་དུ་བཅུག མི་དེ་རྣམས་ཀྱིས་བདག་གི་གནས་ཚུལ་དྲིས་བྱུང་བ་ན། ཁོ་བོས་རང་
གི་ལོ་རྒྱུས་དང་རང་ཐོག་ཏུ་བྱུང་བའི་རྐྱེན་ངན་བར་ཆད་རྣམས་ཆད་ལུས་མེད་པ་
ཞིབ་པར་གླེང་བས། ཁོ་ཅག་རྣམས་ཧང་སང་ཞིང་ཧ་ལས་པར་གྱུར་ཏེ་བདག་ལ་ཁོ་
ཅག་གི་གྱོན་པ་གཡོགས་པ་དང་ཟས་རིགས་བྱིན། ཁོ་བོ་ནི་ཟས་ཀྱིས་གྲོད་པ་བགྲངས་
ཤིང་འཆི་ཁ་ལས་ཐར་བས་ཡིད་ལ་བརྗོད་ཀྱིས་མི་ལང་བའི་སྤྲོ་བ་དཔག་མེད་བརྟས།
བདག་འཆི་ཁ་ལས་ཐར་བ་འདི་ནི་ཨཱ་ལཱ་ཐུགས་རྗེ་ཅན་གྱི་བཀའ་དྲིན་ཉག་གཅིག་ལ་
སོང་གཤིས། སེམས་ཀྱི་གཏིང་ནས་དེ་ཡི་བཀའ་དྲིན་དྲན་པའི་སྨོན་ལམ་བཏབ། ཁོ་
བོར་བསྲེགས་བཅད་བརྡར་གསུམ་གྱི་ཞུན་བརྡར་ནན་པོ་བྱུང་བས་བློ་སྟོབས་ཀྱང་ཇེ་
ཆེར་སོང་ནས་སྔར་སོང་གི་བྱ་བ་ཐམས་ཅད་རྨི་ལམ་ལྟ་བུར་མཐོང་།
ང་ཅག་གི་གྲུ་གཟིངས་དེ་མཚོ་ཐོག་ཏུ་ཁ་ཉེས་གོད་ཀ་མེད་པར་བར་མེད་
མདུན་དུ་བསྐྱོད་ནས་སེལ་ལེ་ཧོ་ཐུལ་ཞེས་པའི་གླིང་ཕྲན་དུ་སླེབས་ནས་དེ་གར་
བསྡད། ཚོང་པ་རྣམས་ཚོང་ཟོག་ཁུར་ནས་ཚོང་ལ་སོང༌། སྐབས་དེར་གྲུ་དཔོན་
གྱིས་ཁོ་བོར་ལྟ་ཙམ་བྱས་ནས་སྨྲས་པར། ཁྱོད་ནི་རང་ཡུལ་དང་བྲལ་ཏེ་ཡ་མཚན་
ཆེ་བའི་འཇིགས་པ་ཤིན་ཏུ་མང་པོ་ཕྲད་ནས་ཧ་ཅང་ཕོངས་པར་གྱུར་ཡོད་སྐད་ལ་
བརྟེན། བདག་གིས་ཁྱོད་ལ་སྐྱོབ་གསོ་སྟེར། ཁྱོད་ཕ་ཡུལ་དུ་སླེབས་རྗེས་ཁྱོད་ཀྱིས་
བདག་ལ་དྲིན་གཟོ་དང་སྨོན་པ་བྱེད་ཅེས་བརྗོད།
བདག་གིས་ཐུགས་རྗེ་ཆེ། ཁོ་བོས་ཁྱོད་ལ་སྨོན་པ་བྱེད་ཅེས་བརྗོད།
གྲུ་དཔོན་ན་རེ། སྔར་ང་ཅག་དང་མཉམ་དུ་ཡོང་བའི་འགྲུལ་པ་ཞིག་ཡོད་པ་
བར་དུ་ཁ་གྱར་ནས་གར་སོང་ཆ་མེད་དུ་སོང་སྟེ་དུས་ད་ལྟའང་ལོག་ཡོང་མཁན་
མེད་པས་འདས་གསོན་ཆ་མ་མཆིས་ན། ཁོ་ཡི་ཚོང་ཟོག་རྣམས་ཁྱོད་ཀྱིས་ཚོང་བར་
གྱིས། ཚོང་ཁེ་གང་བྱུང་བའི་ཆ་ཤས་ཤིག་ཁྱོད་ལ་སྟེར། དེ་བྱིངས་ཚོང་འབབ་རྣམས་
བདག་ཚོས་ཁུར་ནས་ཡུལ་སྦག་ཏཱར་ཁོའི་ཁྱིམ་མི་བཙལ་ནས་སྤྲོད་རྒྱུ་ཡིན། ཁྱོད་དེ་
ལྟར་མོས་སམ། མོས་ཚེ་ཁྱོད་ཀྱང་འདིར་ཡོད་ཚོང་པ་རྣམས་དང་འདྲ་བར་གྲོང་ཁྱེར་
ནང་དངོས་ཟོག་རྣམས་ཚོང་བར་སོང་ཞེས་བརྗོད།
བདག་གིས་འདི་ནི་གྲུ་དཔོན་ཁྱོད་ཀྱིས་ཁོ་བོར་སེམས་བཟང་བྱས་པ་ཞིག་ཡིན་
་ཁྱོད་ཀྱི་བཀའ་བཞིན་ཞུའོ་ཞེས་བརྗོད།
བདག་གིས་གྲུ་དཔོན་ལ་ཐུགས་རྗེ་ཆེ་ཞུས། དེ་མུར་གྲུ་དཔོན་གྱིས་གྲུ་པ་རྣམས་
ལ་ཚོང་ཟོག་དེ་དག་འདོན་དུ་བཅུག་ནས་བདག་ལ་རྩིས་སྤྲོད་བྱས། གྲུ་ནང་དུ་རྩིས་
པ་ཞིག་ཡོད་པ་དེས་གྲུ་དཔོན་ལ་གྲུ་པ་ཚོས་བཏོན་པའི་ཚོང་ཟོག་དེ་དག་གང་གི་
མིང་ཐོག་ཏུ་འགོད་དགོས་སམ་ཞེས་དྲིས།
གྲུ་དཔོན་ན་རེ། མཚོ་ནང་དུ་ལྷུངས་ནས་འདས་གསོན་ཆ་མ་མཆིས་པའི་མཚོ་
འགྲུལ་བ་ཤིན་པ་ཏཱའི་མིང་ཐོག་ཏུ་ཁོད་ཅིག ཚོང་ཟོག་དེ་དག་བདག་གིས་ཁོ་ལ་
ཚོང་དུ་བཅུག་པ་ཡིན། ཚོང་ཁེ་གང་བྱུང་ཐོག་ནས་ཆ་ཤས་ཤིག་ཁོ་ལ་སྟེར་རྒྱུ་དང་།
དེ་བྱིངས་ཚོང་འབབ་རྣམས་སྦག་ཏཱར་སོང་ནས་ཟོག་བདག་ལ་ཕྱིར་སློག་བྱེད། གལ་
ཏེ་ཟོག་བདག་ངོ་མ་མ་རྙེད་ན་ཁོའི་ཁྱིམ་མིར་སྤྲོད་རྒྱུ་ཡིན།
རྩིས་པ་དེས་ཁྱོད་ཀྱི་དགོངས་པ་ཤིན་ཏུ་ལེགས་སོ་ཞེས་བརྗོད།
གྲུ་དཔོན་གྱི་གཏམ་དེ་ཐོས་པ་དང་བདག་གི་ཡིད་ལ་འདི་སྙམ་དུ་བསམས་པར།
ཨཱ་ལཱ་མཁྱེན་ནོ། །གྲུ་དཔོན་གྱིས་བརྗོད་པའི་མཚོ་འགྲུལ་བ་ཤིན་པ་ཏཱ་ཞེས་པ་དེ་
བདག་མ་ཡིན་ནམ་སྙམ་ནས་ཡིད་ཀྱི་སྤྲོ་བ་འགོག་མི་ཐུབ་པར་གྲུ་དཔོན་ལ་བདག་གི་
སྦྱིན་བདག་མཁྱེན། ཁྱོད་ཀྱིས་བདག་ལ་ཚོང་དུ་འཇུག་པའི་དངོས་ཟོག་འདི་རྣམས་
ཀྱི་བདག་པོའི་གནས་ཚུལ་ཁོ་བོར་གསུངས་བར་ཞུ།
གྲུ་དཔོན་ན་རེ། ཁོ་པའི་གནས་ཚུལ་གསལ་བ་བདག་གིས་ཀྱང་མི་ཤེས། ཁོ་
ནི་ཡུལ་སྦག་ཏཱ་ནས་ཡིན་པ་དང་མིང་ལ་མཚོ་འགྲུལ་བ་ཤིན་པ་ཏཱ་ཟེར། ཐེངས་
ཤིག་ངེད་རྣམས་མི་མེད་གླིང་ཕྲན་ཞིག་ཏུ་སླེབས་པའི་ཚེ་དེ་གར་འགྲུལ་པ་མང་པོ་
རྒྱ་མཚོར་བྱིངས་ནས་གྲོངས། དེ་ཉིན་ཁོ་པ་ཡང་ཁ་གྱེས་སོང་བའི་གྲས་སུ་ཡོད་པས།
དེ་ནས་བཟུང་ད་བར་ཁོ་པའི་གནས་ཚུལ་གང་ཡང་མ་ཐོས།
བདག་གིས་སྐད་ཆེན་གྱིས་གྲུ་དཔོན་ལགས། བདག་ནི་མཚོ་འགྲུལ་བ་ཤིན་པ་
ཏཱ་ཡིན་ནོ། །བདག་མ་ཤི་གསོན་པོར་བསྡད་ཡོད་དོ། །དེ་ཉིན་ཁོ་བོ་འགྲུལ་པ་རྣམས་
དང་མཉམ་དུ་སྐམ་སའི་ཐོག་བསྐྱོད་སྐབས་བདག་གིས་ཟས་རིགས་ཁུར་ཡོད་པས་
གཅིག་པུར་དབེན་པའི་གནས་ཤིག་བཙལ་ནས་བཟའ་བཏུང་བྱེད་པའི་ཚེ་བློ་ལྷོད་
ལ་བབས་ནས་དེ་གར་གཉིད་ལ་ཤོར། གཉིད་ལས་སད་སྐབས་གྲུ་གཟིངས་ཐོན་ཟིན་
པས་ཀེར་མི་གཅིག་མེད་པར་ང་རང་གཅིག་པུ་གླིང་ཕྲན་ཐོག་ལུས། ཕྱིས་ཁོ་བོ་ཕ་
ལམ་རི་བོར་སླེབས། དེ་གར་ཕ་ལམ་སྒྲུབ་མཁན་ཚོང་པ་དང་ཕྲད། ཁོ་ཚོར་བདག་
གླིང་ཕྲན་ཐོག་གཉིད་ལ་ཡུར་ཏེ་ཁྱོད་ཅག་གིས་བསྐྱུར་ནས་བཞག་ཚུལ་དང་ལམ་བར་
དུ་བྱུང་བའི་རྐྱེན་ངན་བར་ཆད་རྣམས་ཞིབ་པར་གླེང་བ་ན། ཕ་ལམ་སྒྲུབ་མཁན་ཚོང་
པ་དེ་དག་གིས་ཁོ་བོ་མཚོ་འགྲུལ་བ་ཤིན་པ་ཏཱ་ཡིན་པ་ངོ་ཤེས་སོང་བས་ཚོང་ཟོག་དེ་
དག་ནི་བདག་གི་ཡིན་ཞེས་བརྗོད།
ཁོ་བོའི་གཏམ་དེ་ཐོས་པ་དང་འགྲུལ་པ་རྣམས་བདག་གི་འགྲམ་དུ་རུབ་ནས་ལ་
ལ་ཡིད་ཆེས་པ་དང༌། ལ་ལ་ཡིད་མི་ཆེས་པའི་རྣམ་འགྱུར་ཅི་ཡང་བྱུང་བའི་སྐབས་
དེར་དེ་ཁྲོད་ཀྱི་ཚོང་པ་ཞིག་གིས་ཕ་ལམ་གྱི་སྐོར་ཐོས་མ་ཐག་ཡར་ལངས་ཏེ་བདག་
གི་མདུན་དུ་ཡོང་ནས་སྐད་ཤུགས་ཆེན་པོས་ཁྱོད་ཚོ་ཉོན་ཅིག སྔར་བདག་གིས་
ཁྱོད་ཅག་ལ་ཕ་ལམ་རི་བོའི་ཐོག་ཏུ་ཁོ་བོ་དང་ཟླ་གྲོགས་རྣམས་ཀྱིས་ལུག་བཤས་
ནས་གཅོང་རོང་གི་གཏིང་དུ་བསྐྱུར་ཏེ་ཕ་ལམ་སྒྲུབ་སྐབས་བདག་གི་ལུག་ཁོག་དང་
མི་ཞིག་སྦྲགས་ནས་རི་སྟེང་དུ་ཐོན་པའི་བྱ་བ་ཡ་མཚན་ཅན་དེ་ཁྱོད་ཅག་ལ་ཤོད་
སྐབས། ཁྱོད་ཚོས་ཁོ་བོར་ཡིད་ཆེས་མེད་པར་ཁྲེལ་དགོད་དང་བཅས་ཏེ་བདག་
གིས་རྫུན་བཤད་པ་རེད་ཅེས་བརྗོད་པ་མ་ཡིན་ནམ། ད་ནི་དངོས་སུ་ར་འཕྲོད་བྱུང་
སོང་ངམ། སྐབས་དེར་བདག་གི་ལུག་ཁོག་དང་མཉམ་དུ་སྦྲགས་པའི་མི་དེ་འདི་རང་
ཡིན་ནོ།།ཁོས་བདག་ལ་ཕ་ལམ་ཤིན་ཏུ་མང་པོ་བྱིན་ནས་བདག་གི་གུན་ཐམས་ཅད་
གསབ་པར་བྱས། བདག་གིས་ཁོ་དང་མཉམ་དུ་པཱ་ཟོ་རར་གནས་སྐོར་དུ་བསྐྱོད་རྗེས་
ངེད་རྣམས་རང་རང་གི་ཕ་ཡུལ་དུ་ལོག སྐབས་དེར་སྐྱེ་བོ་འདིས་ང་ཅག་ལ་ཁོ་ཡི་
མིང་དུ་མཚོ་འགྲུལ་བ་ཤིན་པ་ཏཱ་ཟེར་ཞེས་བརྗོད། ཁྱོད་ཅག་ཉོན་ཅིག ད་ཆ་སྐྱེ་བོ་
དེ་ནི་འདིར་ཡོད་པ་དེ་ཐོག་ནས་ཁོ་བོས་སྔར་ཁྱོད་ཅག་ལ་བཤད་པའི་དོན་དེ་བདེན་
པ་ཡིན་པ་ར་འཕྲོད་པ་རེད་ན། དངོས་ཟོག་དེ་རྣམས་ཁོ་པ་རང་གི་ཡིན་པ་ཐེ་ཚོམ་
མེད། སྔར་ཕ་ལམ་རི་བོར་ངེད་རྣམས་ཐུག་འཕྲད་སྐབས་ཁོས་དོན་དེ་ང་ཅག་ལ་
གླེང་མྱོང་བ་རེད་ན། དོན་ངོ་མའི་ཐོག་ནས་ཁོ་ནི་རྫུན་མི་སྨྲ་ཞིང་བློ་སྣ་དྲང་བའི་སྐྱེ་
བོ་ཞིག་ཡིན་པ་ར་ཕྲོད་པ་ཡིན་ནོ་ཞེས་བརྗོད།
ཚོང་པའི་གཏམ་དེ་ཐོས་པ་དང་གྲུ་དཔོན་གྱིས་བདག་གི་འགྲམ་དུ་ཡོང་ནས་
མིག་འབུར་ཚུགས་སུ་བལྟས་ཏེ་ཁྱོད་ཀྱི་དངོས་ཟོག་ལ་ཁྱད་རྟགས་ཅི་ཡོད་དམ་ཞེས་
དྲིས་བྱུང་བ་ན། བདག་གིས་རང་གི་ཚོང་ཟོག་གི་སྣ་རིགས་དང་ཁྱད་རྟགས། དེ་
བཞིན་ཡུལ་པཱ་ཟོ་ར་ནས་གྲུ་གཟིངས་ལ་ཞུགས་རྗེས་ཁོ་དང་གཏམ་གླེང་དང་འབྲེལ་
ལམ་ཇི་བྱུང་ཐམས་ཅད་ཞིབ་ཏུ་གླེང་བས། གྲུ་དཔོན་དེས་ཁོ་བོ་ནི་མཚོ་འགྲུལ་བ་
ཤིན་པ་ཏཱ་ཡིན་པ་ད་གཟོད་ཡིད་ཆེས་པར་གྱུར། དེ་མུར་གྲུ་དཔོན་གྱིས་སྤྲོ་བ་ཆེན་
པོས་བདག་ལ་འཐམས་ནས་ཨཱ་ལཱ་ཚད་བཙུགས། གྲོགས་པོ་ཁྱེད་ལ་བྱུང་བའི་བར་
ཆད་དེ་ཤིན་ཏུ་ཡ་མཚན་ཆེ་བ་ཞིག་འདུག ཨཱ་ལཱའི་ཐུགས་རྗེས་ང་ཅག་གསོན་མི་
ཡུལ་དུ་ཐུག་རྒྱུ་བྱུང་བ་རེད་ལ་ཁྱོད་ཀྱི་ཚོང་ཟོག་རྣམས་ཀྱང་ཨཱ་ལཱ་ཐུགས་རྗེ་ཅན་གྱིས་
ཁྱོད་ལ་ཕྱིར་སློག་གནང་བ་རེད་ཅེས་བརྗོད།
བདག་གིས་དངོས་ཟོག་རྣམས་རྩིས་ལེན་བྱས། ཚོང་ཟོག་འདི་དག་གིས་བདག་
ལ་ཚོང་ཁེ་བཟང་པོ་ཡོང་རྒྱུ་ཡིན་པའི་དགའ་ཚོར་དང་། རང་ཉིད་འཆི་བའི་འཇིགས་
པ་ལས་ཐར་ནས་གསོན་མི་ཡུལ་དུ་སྡོད་རྒྱུ་བྱུང་བའི་སྤྲོ་བ་དཔག་ཏུ་མེད་པ་བྱུང༌།
དེ་ནས་བདག་གིས་ཚོང་པ་རྣམས་དང་མཉམ་དུ་གྲོང་ཁྱེར་དུ་ཚོང་ལ་བསྐྱོད་ནས་སེ་
ནེ་ཏཱར་ཚོང་གི་འདུ་འགོད་ལ་གཞོལ། དེ་གར་སྡོད་རིང་མཚོ་ནང་ནས་བ་གླང་འདྲ་
བའི་ཉ་དང༌། བོང་བུ་འདྲ་བའི་ཉ། དེ་བཞིན་མཚོ་ནང་དུ་སྒོ་ང་རུམ་མཁན་གྱི་བྱ་
རིགས་སོགས་སྲོག་ཆགས་ཡ་མཚན་ཅན་མང་པོ་མཐོང་།
ང་ཅག་རྣམས་མུ་མཐུད་མཚོ་ཐོག་ཏུ་བར་མེད་བསྐྱོད་བསྐྱོད་པའི་མཐར་ལམ་
བར་གོད་ཀ་མེད་པར་རང་ཡུལ་དུ་བདེ་འབྱོར་བྱུང་ནས་ཁྱིམ་མི་སྤུན་མཆེད་རྣམས་
དང་དགའ་འཛོམས་བྱུང་བས་ཐམས་ཅད་སྤྲོ་བ་རབ་ཏུ་བརྟས། དུས་དེ་ནས་བཟུང་
བདག་གིས་ཆགས་རྟེན་བྲལ་བའི་ངན་སློང་དང་། དབུལ་པོ་རྣམས་ལ་སྦྱིན་པ་རྒྱ་
ཆེ་བཏང་བ་མ་ཟད། དེ་རྣམས་ལ་ཟས་གོས་ནར་མར་སྦྱིན། རང་གི་དགའ་ཉེ་སྤུན་
མཆེད་རྣམས་ཀྱང་རྟག་ཏུ་མཉམ་འཛོམས་ཀྱིས་དགའ་བདེའི་དཔལ་ལ་རོལ། ཁོ་
བོ་ནི་ལུས་ལ་དར་གོས་ཀླུབས་ཤིང༌། ཟས་སུ་ཞིམ་པོའི་ལྗགས་སྨིན་སྤྱོད་པ། སྡོད་
གནས་བ་གམ་མཐོན་པོའི་ཁང་བཟང་ལ་བཅའ་བ་སོགས་ཟད་མི་ཤེས་པའི་བདེ་སྐྱིད་
ཀྱི་དཔལ་ལ་ལོངས་སུ་སྤྱོད་པས་སྔར་བྱུང་བའི་སྡུག་བསྔལ་དང་འཇིགས་པ་ཐམས་
ཅད་ནམ་མཁའི་འཇའ་ལྟར་ཡལ།
མཚོ་འགྲུལ་བ་ཤིན་པ་ཏཱས་མཚོ་འགྲུལ་ཐེངས་གསུམ་པའི་ལོ་རྒྱུས་བཤད་རྗེས་
ཁོང་གིས་གལ་ཏེ་ཨཱ་ལཱའི་དགོངས་པ་དང་མ་འགལ་ན་ཕྱི་ཉིན་ཁྱེད་རྣམས་ལ་བདག་
གི་མཚོ་འགྲུལ་ཐེངས་བཞི་པའི་ལོ་རྒྱུས་རྣམས་ཤོད། དེ་ནི་ཐེངས་འདི་ལས་ཀྱང་ཛ་
དྲག་ཆེ་ཞེས་བརྗོད་མཚམས་སྔར་ལམ་ལྟར་འཁོར་གཡོག་ལ་གསེར་ཊམ་བརྒྱ་ཕྲག་
གཅིག་ལེན་ཏུ་བཏང་ནས་དོས་པ་ཤིན་པ་ཏཱ་ལ་བྱིན་པ་དང་གསོལ་སྟོན་བཤམས་
ནས་གཉེན་ཉེ་དགའ་གྲོགས་རྣམས་ལ་གསོལ་ཚིགས་ཕུལ། མི་རྣམས་བཟའ་བཏུང་
ཚིམ་པར་བྱས་རྗེས་རང་རང་གི་གནས་སུ་ལོག
དོས་པ་ཤིན་པ་ཏཱས་གསོལ་རས་རྣམས་ཁུར་ནས་ཡ་མཚན་ཆེན་པོའི་ངང་ཁྱིམ་
དུ་ལོག ཕྱི་ཉིན་ཁོས་ཞོགས་པའི་ཁ་འདོན་ཟིན་པ་དང་མཚོ་འགྲུལ་བ་ཤིན་པ་ཏཱའི་
ཁྱིམ་དུ་ཡོང་། སྦྱིན་བདག་གིས་གུས་ཞེན་ཆེན་པོས་ཁོ་ལ་བསུ་བ་བྱས། དེ་ནས་
གཉེན་གྲོགས་འཛོམས་མཚམས་གསོལ་སྟོན་བཤམས་ཏེ་ཚང་མ་བཟའ་བཏུང་ཟིན་
མཚམས་མཚོ་འགྲུལ་ཐེངས་བཞི་པའི་ལོ་རྒྱུས་གླེང་འགོ་བཙུགས།
   
      མཚོ་འགྲུལ་ཐེངས་བཞི་པ།
ཁོ་བོ་མཚོ་འགྲུལ་ཐེངས་གསུམ་པ་ནས་ལོག་རྗེས་ཁྱིམ་མི་སྤུན་མཆེད་རྣམས་
དང་མཉམ་འཛོམས་བྱུང་ནས་སྔར་ལས་བཟང་བའི་བདེ་སྐྱིད་ཀྱི་དཔལ་ལ་རོལ།
ཉིན་ལྟར་བག་མེད་འཁྱམ་འགྱུར་དང་ནག་ཆང་ལ་ཅི་དགར་སྤྱད་ནས་སྔར་མཚོ་
འགྲུལ་རིམ་པའི་སྐབས་བྱུང་བའི་འཇིགས་པ་དང་སྡུག་བསྔལ་རྣམས་ཡིད་ཡུལ་ནས་
གཏིང་བརྗེད་སོང་བར་བརྟེན། མི་སུན་གླང་སྨྱོན་ལྟ་བུའི་བརྟུལ་ཞུགས་བཟུང་ནས་
སླར་ཡང་སྲིད་པའི་འདོད་ཡོན་ལ་ཞེན་པའི་བློ་འགོག་ཏུ་མེད་པ་ཞིག་ཤར་ཏེ་སྔར་
སོང་ཕྱོགས་འགྲོ་གནས་སྐོར་གྱི་སྤྲོ་བ་དང་། ཟླ་གྲོགས་འདྲ་མིན་རིགས་དང་གྲོགས་
འདྲིས་མཐུན་གཤིབ་བྱེད་པའི་བདེ་བ། ཚོང་གི་འདུ་འགོད་བྱས་ནས་རྒྱུ་དངུལ་འཛད་
མེད་གསོག་སྒྲུབ་བྱེད་རྒྱུ་སོགས་ལ་མངོན་པར་ཕྱོགས་ཏེ་བྲིན་ཁ་རྒྱུག་པའི་ཚོང་ཟོག་
སྔར་ལས་མང་བ་ཉོ་སྒྲུབ་ཀྱིས་དེ་དག་དོ་པོ་བརྒྱབ་ནས་ཡུལ་པཱ་ཟོ་རར་དབོར་འདྲེན་
བྱས་ཏེ་ཡུལ་དེ་གའི་ཚོང་པ་འབྱོར་ལྡན་རྣམས་དང་མཉམ་དུ་གྲུ་གཟིངས་ལ་བསྡད་
ནས་ཚོང་ལ་བསྐྱོད།
གྲུ་གཟིངས་ནི་རྒྱ་མཚོའི་ཐོག་མཚོ་གླིང་ནས་མཚོ་གླིང་དང༌། གླིང་ཕྲན་ནས་
གླིང་ཕྲན་བཞག་སྟེ་བར་མེད་བསྐྱོད་བསྐྱོད་པའི་མཐར། ཉིན་ཞིག་གློ་བུར་དུ་མཚོ་
ཐོག་ཏུ་རླུང་ཆེན་དྲག་པོ་ལྡང་ནས་རྦ་རླབས་ཀྱི་རལ་པ་གུང་ལ་བསིགས། ཉེན་གོད་
རིགས་མི་ཡོང་ཆེད་གྲུ་དཔོན་གྱིས་གྲུ་གཟིངས་གཏིང་རྡོ་དབྱུགས་ནས་དེ་གར་བཀག་
དགོས་པའི་བཀའ་བཏང་། གྲུ་ནང་གི་མི་ཐམས་ཅད་ཀྱིས་གོད་ཆགས་མི་འབྱུང་ཆེད་
ཨཱ་ལཱར་གསོལ་བ་ཕུར་ཚུགས་སུ་བཏབ། འོན་ཀྱང་རྒྱ་མཚོའི་རླུང་ཆེན་ནི་ཇེ་ཆེ་ཇེ་
ཆེར་སོང་ནས་གྲུ་དར་ཚལ་བུར་བཤགས་ཤིང༌། དར་ཤིང་ཡང་དུམ་བུར་བཀས་ཏེ་
མཐར་གྲུ་གཟིངས་རྒྱ་མཚོར་བྱིངས་སོང་བས། མི་དང་དངོས་ཟོག་ཐམས་ཅད་མཚོ་
ནང་དུ་ལྷུངས། ཁོ་བོ་ནི་བ་ལང་རྐྱལ་འཇུག་གི་བརྟུལ་ཞུགས་བཟུང་ནས་རྐང་ལག་
ཀྲབ་ཀྲབ་ཡུན་རིང་བྱས་མཐར་ལུས་ཟུངས་ཟད་དེ་འཆི་ཉེའི་མཚམས་སུ་ཆུ་ཁར་
འཕྱོ་བའི་གྲུ་པང་ཞིག་རྙེད་བྱུང་བས་གསོན་པོར་གནས་པའི་མི་རྣམས་གྲུ་པང་དེར་
འཐམས་ནས་རླུང་རླབས་ཀྱི་ཁྲོད་ཉིན་ཞག་གཅིག་མཚོ་ཐོག་ཏུ་འཕྱོ།
ཕྱི་ཉིན་་ང་ཅག་རྣམས་རྒྱ་མཚོའི་རླུང་ཆེན་གྱིས་བྱེ་གཤོང་ཤིག་ཏུ་བདས། ཐམས་
ཅད་འཁྱགས་ལྟོགས་དང༌། ངལ་དུབ། འཇིགས་སྣང་སོགས་ཀྱིས་གཙེས་པས་སྲོག་
བྲལ་གྱི་ཕུང་པོ་ལྟ་བུར་གྱུར། སྟབས་ལེགས་པ་ཞིག་ལ་གླིང་ཕྲན་ཐོག་རྩྭ་ཆུ་འཛོམས་
པས། ང་ཅག་གིས་སྔོ་ལྡུམ་བཏོགས་ནས་བཟས་ཏེ་མཚོ་འགྲམ་དུ་ཉལ། ཕྱི་ཉིན་
ཞོགས་པ་ཉི་མ་ཤར་མཚམས་སུ་ཐམས་ཅད་གཉིད་ལས་སད་པ་དང་གཅིག་མཇུག་
གཉིས་མཐུད་ཀྱིས་མཚོ་འགྲམ་ནས་མདུན་ཕྱོགས་སུ་འགྲོ་བའི་ཚེ། རྒྱང་ཕྱོགས་སུ་
ཁང་པའི་དབྱིབས་ལྟ་བུའི་དངོས་པོ་ཞིག་ཡོད་པ་རབ་རིབ་ཏུ་མཐོང་བ་ན། ཚང་མ་
རྟབ་རྟབ་པོར་དེའི་ཕྱོགས་སུ་རྒྱུག་ནས་ཁང་པ་དེའི་སྒོ་འགྲམ་དུ་སླེབས་པའི་ཚེ། གློ་
བུར་དུ་ཁང་པའི་ནང་ནས་གཟུགས་སྟོབས་ཆེ་བའི་སྐྱེ་བོ་གཅེར་བུ་ཁྱུ་གཅིག་དོན་པ་
དེ་རྣམས་ཀྱིས་ཁ་ཚིག་མ་འབྲེལ་བར་བདག་ཅག་རྣམས་བཟུང་ནས་ཁོ་པ་ཚོའི་རྒྱལ་
པོའི་མདུན་དུ་ཁྲིད། རྒྱལ་པོ་དེས་ང་ཅག་རྣམས་གནས་སུ་འཁོད་དུ་བཅུག་རྗེས་
འཁོར་གཡོག་རྣམས་ལ་བཀོད་པ་བཏང་ནས་ང་ཅག་རྣམས་ལ་བཟའ་བཏུང་གི་སྟོན་
མོ་བཤམས། ཟས་རིགས་དེ་རྣམས་ནི་ང་ཅག་གིས་སྔར་ཟ་མྱོང་དང་མཐོང་མྱོང་མེད་
པ་འབའ་ཞིག་ཡིན་མོད། འོན་ཀྱང་བདག་གི་ཟླ་གྲོགས་རྣམས་ནི་གྲོད་པ་ལྟོགས་ཆེ་
བས། ལྟོགས་ན་ཟས་ལ་གདམ་ཀ་མི་བྱེད་པའི་དཔེ་ལྟར་ཁོ་ཚོས་ཧབ་ཤ་དང་བཅས་
ཏེ་བཟས། ཁོ་བོ་ནི་སྐབས་དེར་ཟས་ཀྱི་དང་ག་མེད་པས་བཟའ་བཏུང་མ་བྱས། ལར་
ཁོ་བོ་རྣམ་ཀུན་ཟས་ལ་རྔམ་པ་ཞིག་མ་ཡིན་པས་ད་བར་མ་ཤི་ཚེ་རིང་བྱུང་། དེ་ནི་
ཨཱ་ལཱ་ཐུགས་རྗེ་ཅན་གྱི་བཀའ་དྲིན་ཡིན་པར་ངེས།
ཟླ་གྲོགས་རྣམས་ཟས་དེ་དག་སྤྱད་རྗེས་ཐམས་ཅད་རང་བློ་རང་གིས་མ་འཆུན་
པར་སྨྱོ་བ་ལྟར་དུ་གྱུར་ཞིང༌། ཇི་ཙམ་བཟས་པ་དེ་ཙམ་གྱིས་ཟས་ལ་རྔམ་པར་གྱུར།
དེ་རྗེས་སྐྱེ་བོ་དེ་དག་གིས་ཟླ་གྲོགས་རྣམས་ལ་བེ་སྣུམ་བླུད་པ་དང་ལུས་ལ་བྱུགས།
བེ་སྣུམ་བཏུང་རྗེས་ཟླ་གྲོགས་རྣམས་ནི་འགུལ་བ་ལའང་རྔོ་མི་ཐོགས་པར་ཐམས་ཅད་
རི་མོའི་གཟུགས་བརྙན་ལྟར་མིག་གི་གདང་འཛུམ་ཡང་མི་ཐུབ་པར་གྱུར་མོད། འོན་
ཀྱང་བཟའ་བཏུང་ལ་ནི་ཤིན་ཏུ་རྔམ་པར་གྱུར། ཚུལ་འདི་མཐོང་བས་བདག་ནི་ཡིད་
ལ་མི་བཟོད་པ་ཆེན་པ་བྱུང་བ་མ་ཟད། སྐྱེ་བོ་སྟོབས་ཆེན་གཅེར་བུ་བ་དེ་རྣམས་ཀྱིས་
བདག་ལ་ཡང་བཟོ་ལྟ་ཇི་ལྟར་སྤྲས་ཡོང་ངམ་སྙམ་པའི་འཇིགས་སྣང་དང་དངངས་
སྐྲག་གི་ངང་དུ་གནས།
ཞིབ་པར་ལྟ་བའི་ཚེ་དེ་དག་ནི་མེ་དད་ཆོས་པའི་རིགས་ཡིན་པ་དང་། ཁོ་པོ་
ཚོའི་རྒྱལ་པོར་ཨུ་རུ་ཟེར། ཡུལ་དེར་སླེབས་པའི་མི་ཐམས་ཅད་ཁོ་པ་ཚོས་བཟུང་སྟེ་
རྒྱལ་པོའི་མདུན་དུ་ཁྲིད་ནས་ཟས་དེ་རིགས་སྟེར་བ་དང་། བེ་སྣུམ་བླུད་པ་དང་ལུས་
ལ་བྱུགས་ཏེ་ཕོ་ཁ་བཤངས་སུ་བཅུག་ནས་ཟས་སྐོམ་གྱི་འདོད་རྔམ་ཇེ་ཆེར་གཏོང་བ་
དང༌། རིག་འཚོ་མ་ཟིན་པར་མཆུ་འཕྱང་དུད་འགྲོ་ལྟ་བུ་བཟོ། དེ་རྗེས་ཟས་རིགས་
དང་བེ་སྣུམ་ཇེ་མང་ཇེ་མང་དུ་སྟེར་ནས་གཟུགས་སྟོབས་ཆེ་ཞིང་ལུས་སྦོམ་པའི་སྐྱེ་
བོ་འཚག་ལྡན་ཞིག་ཏུ་གསོས་རྗེས་བསད་ནས་རྒྱལ་པོས་ལོངས་སུ་སྤྱོད་པ་ཡིན། དེ་
རྣམས་ལ་མི་ཤ་རྗེན་པར་ཟ་བའི་སྲོལ་ངན་གདུག་པ་ཅན་ཞིག་ཡོད།
ཚུལ་འདི་མཐོང་བས་བདག་ནི་ཡིད་ལྷག་པར་སྐྱོ་ཞིང་སྡུག་བསྔལ་གྱི་མུན་པ་
བཏིབས། ཟླ་གྲོགས་རྣམས་ནི་རིག་པ་འཆོལ་བའི་གླེན་ལྐུག་ལྟར་གཞན་དབང་གི་
གནས་སུ་གྱར་ནས་ང་ཅག་རྣམས་ཕྱུགས་བཞིན་ཕྱི་རོལ་དུ་འཚོ་བར་ཁྲིད། ཁོ་བོ་
ནི་སྡུག་བསྔལ་དང་བཀྲེས་སྐོམ་གྱིས་མནར་བས་ལུས་ཀེང་རུས་ལྟ་བུར་སོང་གཤིས།
ཁོ་པ་ཚོས་དོ་སྣང་མི་བྱེད་པས་རིམ་གྱིས་དེ་དག་གི་ཡིད་ཡུལ་ནས་བརྗེད་པ་ལྟ་བུར་
གྱུར་བ་ན་བདག་གིས་གསང་སྟབས་ཀྱིས་བྲོས། བྲོས་པའི་ལམ་བར་དུ་རྒྱང་ཕྱོགས་སུ་
དེའུ་འབུར་ཞིག་གི་ཐོག་ཏུ་མི་སྟོབས་ཆེན་གཅེར་བུ་ཞིག་བསྡད་ནས་འདུག་པ་ཞིབ་
པར་ལྟ་བའི་ཚེ། དེ་ནི་ཁོ་བོའི་ཟླ་གྲོགས་རྣམས་དང་བཙོན་པ་གཞན་མང་པོ་ཡོད་པ་
དེ་དག་འཚོ་མཁན་རྫི་བོ་ཡིན་པ་ཤེས། སྐྱེ་བོ་དེས་ཁོ་བོ་རིག་པ་ན་བདག་ནི་གཞན་
རྣམས་དང་མི་འདྲ་བར་རིག་པ་འཆོལ་མེད་པ་རྟོགས་མཚམས་སྨྲས་པར། ཁྱོད་ཁ་
ཕྱིར་བསྐོར་ནས་གཡས་ཕྱོགས་སུ་སོང་ན་ཐར་བའི་ལམ་རྙེད་པ་ཡིན་ཞེས་བརྗོད།
བདག་གིས་རྫི་བོ་དེའི་ངག་བཞིན་ཁ་ཕྱིར་བསྐོར་བའི་ཚེ་གཡས་ཕྱོགས་སུ་ལམ་
ཆེན་ཞིག་འདུག་པས། དེ་མུར་ལམ་དེ་གར་གཏད་ནས་བྲོས་སོང་བ་ཡིན། བྲོས་
པའི་ལམ་བར་དུ་གཞན་གྱིས་རྗེས་འདེད་དུ་ཡོང་བར་དོགས་ནས་སྐབས་རེ་མགྱོགས་
འགྲོས་ཀྱིས་རྒྱུག་སྟེ་འགྲོ་བ་དང་སྐབས་རེ་དལ་བུར་དབུགས་ངལ་གསོས་ནས་འགྲོ་
བ་དེ་ལྟ་བུའི་ངང་རྫི་བོ་དེ་དང་རྒྱང་ཆོད་ནས་ཕན་ཚུན་མི་མཐོང་བའི་སར་སླེབས་
མཚམས་ད་གཟོད་བློ་ལྷོད་ལ་བབས། དུས་དེ་ཤེད་ན་མུན་ཡང་རུབ་ཡོང་བས་བྲོས་
མཚམས་བཅད་དེ་ངལ་གསོས་ནས་བསྡད། དེ་ནུབ་ས་དེར་ཉལ་ནས་སྡོད་རྩིས་བྱས་
ཀྱང་འཇིགས་པ་དང༌། བཀྲེས་སྐོམ། ངལ་དུབ་སོགས་སྡུག་བསྔལ་གྱིས་ཀུན་ནས་
གཙེས་པས་གཉིད་ཀྱི་སྐལ་བ་མ་རྙེད་པས། ནམ་ཕྱེད་ཙམ་ལ་ཉལ་བ་ལས་ལངས་
ཏེ་མུ་མཐུད་བྲོས་ནས་ཕྱི་ཉིན་ནམ་མ་གསལ་བར་བསྐྱོད། སྐབས་དེར་གྲོད་པ་ཡང་
ལྟོགས་ལ་ལུས་པོ་ཡང་ཤིན་ཏུ་ངལ་བས། སྔོ་དང་ཤིང་འབྲས་བཏུས་ནས་བཟས་
རྗེས་མུ་མཐུད་བྲོས་པའི་ལམ་དུ་ཞུགས། དེ་ལྟར་ཉིན་ཞག་བདུན་གྱི་རིང་ཤུལ་རིང་
བྲོས་པའི་ལམ་དུ་ལྟོགས་དུས་ཤིང་འབྲས་བཏུས་ནས་ཟ་བ་དང་སྐོམ་དུས་གཙང་ཆུ་
བཏུང་ནས་སྐོམ་པ་གསོ་བ་སོགས་ངལ་བ་གྲངས་ལས་འདས་པ་སྤྱད། དེ་ནས་ཉིན་
བརྒྱད་པའི་དུས་སུ་རྒྱང་ཕྱོགས་ན་མིའི་གྲིབ་མ་ལྟ་བུ་ཞིག་བྱུང་བ་དེར་ཕྱོགས་ནས་
བསྐྱོད་བསྐྱོད་པའི་མཐར་ཉི་མ་ནུབ་ཁར་དེ་རྒྱུད་དུ་སླེབས། འོན་ཀྱང་སྔར་སྣ་རྒྱུག་
ལན་གཉིས་ཙམ་ཁེལ་བའི་བློ་དོགས་ཀྱིས་ད་ལན་རྒྱང་སོ་སྤྲད་ནས་ཞིབ་པར་ལྟ་བའི་
ཚེ་དེ་རྣམས་ནི་གཡེར་མ་འཐུ་མི་ཡིན་པ་རྟོགས།
བདག་གིས་དལ་བུ་དལ་བུར་དེ་རྣམས་ཀྱི་འགྲམ་དུ་སོང་བ་ན། མི་དེ་དག་གིས་
བདག་མཐོང་མ་ཐག་འཚུར་རུབ་ནས་ཡོང་སྟེ་ཁྱོད་སུ་ཡིན་ནམ། ཡུལ་གང་ནས་ཡོང་
བ་ཡིན་ཞེས་དྲིས།
བདག་གིས་ཁོ་བོ་ནི་ཉམ་ཐག་གི་སྐྱེ་བོ་ཞིག་ཡིན། ཞེས་བརྗོད་ནས་རང་གི་ལོ་
རྒྱུས་དང་རང་ཐོག་ཏུ་བྱུང་བའི་རྐྱེན་ངན་གོད་ཆགས་རྣམས་ཁོང་རྣམས་ལ་ཞིབ་ཏུ་གླེང༌།
མི་དེ་རྣམས་ཀྱིས་ཨཱ་ལཱ་ཚད་བཙུགས། བྱ་བ་འདི་ཡ་མཚན་ཤིན་ཏུ་ཆེ། ཁྱོད་
མི་དེ་དག་གི་ལག་ནས་ཇི་ལྟར་ཐར་བ་ཡིན། ཁྱོད་ཅིའི་ཕྱིར་ཁོ་པ་ཚོའི་ས་ཡུལ་དེར་
སོང་བ་ཡིན་ནམ། ཁོ་པ་ཚོ་མི་གྲངས་ཧ་ཅང་མང༌། རི་ཀླུང་ཐམས་ཅད་མི་དེ་དག་
གིས་ཁེངས་ཤིང༌། དེ་རྣམས་ནི་མི་ཤ་ཟ་རྒྱུར་དགའ། ཁོ་པ་ཚོའི་ལག་ཏུ་ལྷུངས་ཚེ་
སྐྱེ་བོ་སུ་འདྲ་ཞིག་ཡིན་ཡང་སྲོག་མགོ་ཐོན་ཐབས་བྲལ་བས། མི་རྣམས་ཁོ་ཚོའི་ཡུལ་
དུ་འགྲོ་མི་ཕོད་ཅེས་བརྗོད།
བདག་གིས་རང་ཐོག་ཏུ་བྱུང་བའི་ཆགས་སྒོ་དང་། ཟླ་གྲོགས་རྣམས་ཁོ་པ་ཚོས་
བཟུང་བའི་གནས་ཚུལ། གཞན་ཡང་ཁོ་པ་ཚོས་ཟས་རིགས་ངན་པ་བྱིན་པའི་ལོ་རྒྱུས་
རྣམས་ཞིབ་པར་གླེང་བས། མི་དེ་རྣམས་ཡ་མཚན་དང་འཇིགས་སྣང་ཤིན་ཏུ་ཆེན་པོ་
བྱེད། ཁོ་ཚོས་བདག་ལ་སེམས་གསོ་དང་ཁོ་བོ་མ་ཤི་ཚེ་རིང་བྱུང་བར་བཀྲ་ཤིས་པའི་
བསྟོད་སྨོན་གང་ལེགས་བྱས་ཐོག བདག་ཁོ་ཚོ་དང་མཉམ་དུ་འགྲོ་དགོས་པའི་རེ་བ་
བྱས་ནས་བདག་ལ་ཚྭ་བྲོ་བའི་ཟས་རིགས་བྱིན། དེ་ནས་ཆུ་ཚོད་གཅིག་ཙམ་ངལ་གསོ་
བར་བྱས་རྗེས་ཁོ་བོ་གྲུ་ལ་བཅུག་ནས་ཁོ་ཚོ་སྡོད་ཡུལ་གྱི་གླིང་ཕྲན་ཐོག་མཉམ་ཁྲིད་
ཀྱིས་ཁོ་པ་ཚོའི་རྒྱལ་པོ་མཇལ་བར་ཁྲིད།
བདག་གིས་རྒྱལ་པོ་མཇལ་བ་དང་གུས་ཕྱག་ཕུལ་ཞིང་། བསྟོད་པ་དང་སྨོན་
པའི་ཤིས་པ་བརྗོད་པས། རྒྱལ་པོ་ཐུགས་དགྱེས་ནས་གུས་པ་དང་ཐུགས་བརྩེ་ཆེན་
པོས་བདག་གི་གནས་ཚུལ་བཀའ་འདྲི་མཛད་པ་ན། ཁོ་བོས་རང་གི་ལོ་རྒྱུས་དང་
སྦག་ཏཱ་ནས་ཐོན་རྗེས་ཡུལ་སྐོར་དུ་བསྐྱོད་པའི་ལམ་བར་དུ་ཕྲད་པའི་འཇིགས་པ་
དང་རྐྱེན་ངན་བར་ཆད་རྣམས་རྒྱལ་པོའི་སྙན་ལམ་དུ་ཞིབ་པར་གསོལ་བས། རྒྱལ་
པོ་དང་དེར་བཞུགས་བློན་པོའི་ཚོགས་རྣམས་ཧང་སང་བར་གྱུར། རྒྱལ་པོས་ཁོ་བོ་
གདན་ཐོག་ཏུ་སྡོད་རྒྱུའི་གནང་བ་བསྩལ་རྗེས་འཁོར་གཡོག་བོས་ནས་བདག་ལ་
བཟའ་བཏུང་གི་སྣེ་ལེན་མཛད། ཁོ་བོས་བཟའ་བཏུང་ཚིམས་པར་བྱས་རྗེས་ཁ་བཀྲུ་
ལག་བཤལ་གྱིས་རྒྱལ་པོར་བཀའ་དྲིན་ཆེ་ཞུ་བ་དང༌། ཨཱ་ལཱར་བསྟོད་པ་ཕུལ་རྗེས་ཕྱི་
རོལ་དུ་ལྟ་སྐོར་དང་སྤྲོ་གསེང་དུ་བསྐྱོད། ཡུལ་དེ་ནི་མངའ་ཐང་འབྱོར་པ་རྒྱས་ཤིང་
མི་ཡི་འགྲོ་ཚོགས་སྟུག་པའི་གྲོང་ཁྱེར་ཞིག་ཏུ་མཆིས། ཡུལ་དེར་ཟས་ནོར་འཛོམས་
ཤིང༌། ཚོང་གི་འདུ་འགོད་ལ་བྲེལ་བའི་སྐྱེ་བོའི་ཚོགས་གྲོག་མའི་སྤྱིལ་བུ་རྡོལ་བ་ལྟར་
དུ་མཆིས། ཁོ་བོ་ནི་གྲོང་ཁྱེར་བཟང་པོ་འདི་འདྲར་སླེབས་ནས་ཡུལ་དེ་གའི་སྐྱེ་འགྲོ་
རྣམས་དང་མཉམ་དུ་གནས་པས་ཡིད་ལ་སྤྲོ་བ་རབ་ཏུ་བརྟས། ཁོ་བོར་རྒྱལ་པོའི་
གཟིགས་པ་ཆེ་བས་གནས་ཐོབ་མི་ཆེན་རྣམས་ལས་ཀྱང་བཟང་། ཡུལ་དེའི་དཔོན་
རིགས་ཆེ་ཆུང་ཚང་མས་རྟ་དྲེལ་རྗེན་ཞོན་རྒྱག་པ་ཡ་མཚན་ཆེ། ཉིན་ཞིག་བདག་
གིས་རྒྱལ་པོར་མགོན་པོ་མཁྱེན་ནོ། ཁྱེད་ཅག་གིས་ཞོན་པར་རྟ་སྒ་མེད་པ་ཅི་ཡིན།
ཞོན་པར་སྒ་བརྒྱབ་ན་ལུས་ལ་བཟོ་ཞིང་བདེ་ལ་ཉམས་བཟང་དང་ལྡན་པ་ཞིག་ཡོང་
ཞེས་བརྗོད།
རྒྱལ་པོས་རྟ་སྒ་ཞེས་པ་ཅི་ཡིན། དེ་ནི་བདག་ཚོས་མཐོང་མྱོང་མེད་ལ་སྤྱོད་ཀྱང་
མྱོང་བ་མ་ཡིན་ཞེས་གསུངས།
བདག་གིས་མགོན་པོ་མཁྱེན། ཁོ་བོས་ཁྱེད་ལ་ཆིབས་སྒ་ཞིག་བཟོས་ནས་ཁྱེད་
ཀྱིས་སྤྱོད་པར་མཛད་ན་ལེགས་སམ་ཞེས་བརྗོད།
རྒྱལ་པོས་ལེགས་སོ། །དེ་ལྟར་ན་ཁྱོད་ཀྱིས་བདག་ལ་རྟ་སྒ་ཞིག་བཟོས་ཤིག་ཅེས་
གསུངས།
ཁོ་བོས་བདག་ལ་ཆིབས་སྒ་བཟོ་བའི་རྒྱུ་ཤིང་ཆ་ཕྲན་བུ་སྩལ་དུ་གསོལ་ཞེས་བརྗོད།
རྒྱལ་པོས་བློན་པོཪ་རྟ་སྒ་བཟོ་བྱེད་ཀྱི་རྒྱུ་ཆ་གང་དགོས་གྲ་སྒྲིག་བྱེད་དགོས་
པའི་བཀའ་བསྩལ་བ་མ་ཟད། བློ་རིག་བཀྲ་བའི་ཤིང་བཟོ་བ་ཞིག་ཀྱང་ཁྲིད་ནས་
བྱུང་། དེ་ནས་བདག་གི་ངག་བཀོད་བཞིན་ཤིང་བཟོ་བས་རྟ་སྒ་བཟོས་རྗེས་ཀོ་བ་
གཡོགས་པ་དང་། སྔ་རུ་ཕྱི་རུ་དང༌། གློ་རྨེད་བསྒར་ཞིང་སྲིང་བལ་གྱི་སྒ་གདན་ཡང་
བསྒྲིགས། ཡང་མགར་བ་བོས་ཏེ་ཡོབ་ཆེན་ཆ་གཅིག་བརྡུངས་ནས་སྒ་ཐོག་ཏུ་སྦྲགས་
རྗེས་སྒ་གསར་དེ་རྒྱལ་པོའི་ཆིབས་པར་བརྒྱབ་སྟེ་རྒྱལ་པོའི་སྐུ་མདུན་དུ་ཁྲིད། རྒྱལ་
པོས་གཟིགས་མ་ཐག་ཐུགས་རབ་ཏུ་དགྱེས་ནས་ཁོང་ངོ་མས་རྟ་ཕོ་བཅིབས་ཏེ་ཚོད་
ལྟ་མཛད་པ་ན། རྟ་ཐོག་ཏུ་སྔར་དང་མི་འདྲ་བའི་སྐུ་ལུས་བདེ་ཞིང་ཚོར་བ་ཤིན་ཏུ་
སྤྲོ་བ་ཞིག་བྱུང་བར་བརྟེན། བདག་ལ་ལེགས་གཟོའི་སྣང་སྦྱིན་སྤམ་མཐོ་བ་བསྩལ།
བདག་གིས་རྒྱལ་པོར་ཆིབས་སྒ་བཟོས་པའི་ཚུལ་དེ་སྲིད་བློན་གྱིས་རིག་པ་ན་
ཡིད་ཤིན་ཏུ་སྨོན་པར་གྱུར་ནས་ཁོང་ལ་ཡང་རྟ་སྒ་དེ་འདྲ་བ་ཞིག་བཟོ་དགོས་ལུགས་
བརྗོད་པ་ན། བདག་གིས་ཁོ་ལ་ཡང་རྟ་སྒ་ཞིག་བཟོས། དུས་དེ་ནས་བཟུང་ཞོན་
པར་སྒ་རྒྱག་པའི་སྲོལ་དར་བས། བློན་པོའི་འཁོར་ཚོགས་ཐམས་ཅད་ཀྱིས་ཁོ་པ་ཚོ་
ལ་ཡང་སྒ་བཟོ་དགོས་པའི་རེ་བ་བྱེད་མི་ལང་ལོང་དུ་བྱུང་བས། བདག་གིས་ཁོ་པ་
ཚོའི་འདུན་པ་སྐོང་ཆེད་ཤིང་བཟོ་བ་དང་མགར་བ་གཉིས་བསྐུལ་ནས་རྟ་སྒ་འབོར་
ཆེན་བཟོས་ཏེ་ཐམས་ཅད་བཙོངས་པས་ཁེ་སྤོགས་ཧ་ཅང་ཆེན་པོ་བྱུང་ལ་ཀུན་གྱིས་
དད་གུས་ཀྱང་ཆེན་པོ་བྱེད་པས། བདག་ནི་རྒྱལ་བློན་འཁོར་ཚོགས་དང་། མི་དྲག་
དཔོན་རིགས། འབྱོར་ལྡན་ཚོང་རིགས་བཅས་ཀྱི་ཁྲོད་དུ་གནས་བབས་ཧ་ཅང་བཟང་
པོ་བྱུང་བར་བརྟེན། ཁོ་བོ་ནི་བློ་ཁེངས་ཡིད་ཚིམ་གྱི་ཐོག་བདེ་ཞིང་སྐྱིད་པའི་གནས་
ལ་རོལ། ཉིན་ཞིག་རྒྱལ་པོས་བདག་ལ་ཁྱོད་གོ་བར་གྱིས་ཤིག ཁྱོད་ནི་ང་ཅག་ཀུན་
གྱིས་དད་གུས་བྱེད་པའི་སྐྱེ་བོ་བཟང་པོ་ཞིག་རེད། ད་ཆ་ཁྱོད་ནི་ང་ཅག་གི་ཁོངས་
མི་ལྟ་བུར་སོང་གཤིས། ང་ཅག་ནི་ཁྱོད་དང་བྲལ་བར་མི་བཟོད་ལ། ང་ཅག་གིས་
ཁྱོད་ཡུལ་འདི་ནས་གཞན་དུའང་མི་གཏོང༌། བདག་གིས་ཁྱོད་ལ་གཏམ་ཞིག་བརྗོད་
རྒྱུ་ཡོད་པས། ཁྱོད་ཀྱིས་ཁོ་བོའི་ངག་བཞིན་དུ་བྱེད་པ་ལས་ཁོ་བོའི་བློ་དང་རྒྱབ་ཀྱིས་
ཕྱོགས་མི་རུང་ཞེས་གསུངས།
བདག་གིས་མགོན་པོ་ཁྱེད་ཀྱིས་བདག་ལ་བྱམས་གཟིགས་བླ་ན་མེད་པ་འདི་ལྟ་
བུ་མཛད་པར་ཁོ་བོས་བཀའ་དྲིན་སྙིང་བཅངས་ཀྱིས་ཁྱེད་ཀྱི་བཀའ་གསུང་ཅི་སྒྲུབ་
ཞུ་བ་ལས་བཀའ་གནང་གྱེན་ལྡོག་ཞུ་བ་ག་ལ་ཕོད། ཨཱ་ལཱ་ཚད་བཙུགས། བདག་ནི་
ཁྱེད་ཀྱི་ཆབ་འབངས་རྣམ་པར་དག་པ་ཞིག་ཡིན་པས། ཁོ་བོས་ཞབས་འདེགས་སྒྲུབ་
དགོས་པ་ཅི་ཡོད་ཅེས་གསོལ།
རྒྱལ་པོ་ན་རེ། བདག་གིས་ཀུན་སྤྱོད་བཟང་ཞིང་མཛེས་སྡུག་ལྡན་ལ་ནོར་གྱིས་
ཕྱུག་པའི་གཞོན་ནུ་མ་ཞིག་ཁྱོད་ཀྱི་ཆུང་མར་སྦྱིན་རྒྱུ་ཡིན་ན། ཁྱོད་ཡུལ་འདིར་ཁྱིམ་
གཞིས་བཟུང་སྟེ་ཁོ་བོ་མཉམ་དུ་ཕོ་བྲང་ནང་བསྡད་ན་སྙམ་པས། ཁྱོད་ཀྱིས་བདག་
གི་འདུན་པ་འགྲུབ་པ་གྱིས།
རྒྱལ་པོའི་གསུང་དེ་ཐོས་པ་དང་ཁོ་བོ་ནི་ངོ་ནོངས་པས་མགོ་བོ་དུད་དེ་བསྡད་
པ་ན། རྒྱལ་པོས་བུ་ཁྱོད་གཏམ་མི་སྨྲ་བ་ཅི་ཡིན་ཞེས་དྲི་བ་མཛད།
བདག་གིས་བྱ་བ་ཐམས་ཅད་རྒྱལ་པོའི་ཕྱག་ཏུ་ཡོད་པས། གང་དགའ་ཅི་ལེགས་
རྒྱལ་པོས་བཀའ་བཅད་མཛོད་ཅིག་བརྗོད།
རྒྱལ་པོས་བློན་པོ་ཞིག་ཁྲིམས་དཔོན་དང་གཉེན་དཔང་འབོད་དུ་མངགས་ནས་
ཡ་རབས་པ་དང་། སྤྱོད་པ་བཟང་བ། ལང་ཚོ་མཛེས་པ། ས་ཁང་རྒྱུ་ནོར་མང་བའི་
གཞོན་ནུ་མ་འབྱོར་ཆེན་ཞིག་ཁོ་བོའི་ཆུང་མར་བསྩལ་བ་མ་ཟད། སྡོད་གནས་སུ་
བརྗིད་ཆགས་ཉམས་དགའ་བའི་ཕོ་བྲང་ཞིག་དང་བྲན་འཁོར་བཅས་པ་གསོལ་རས་
བསྩལ་ཐོག ཟླ་རེ་བཞིན་འཚོ་རྟེན་གླ་ཕོགས་ཀྱང་བསྩལ། བདག་ནི་འཚོ་གོས་བཟང་
ཞིང་། ལུས་བདེ་སེམས་སྐྱིད་ངང་བདེ་ཞིང་སྐྱིད་པའི་དཔལ་ལ་རོལ་བས། སྔར་བྱུང་
བའི་འཇིགས་པ་དང་བར་ཆད་རྣམས་དྲན་པའི་ཡུལ་ནས་ཤུལ་མེད་དུ་ཡལ། ཁོ་བོའི་
ཡིད་ལ་འདི་སྙམ་དུ་བསམས་པར། སླད་ཁྱིམ་དུ་ལོག་པའི་དུས་སུ་གཞོན་ནུ་མ་དེ་
ཡང་མཉམ་དུ་ཁྲིད་འགྲོ་དགོས་པ་ཡིན། ལས་ཀྱི་བསྐོས་ཐང་ནི་ངེས་པར་ཉམས་སུ་
མྱོང་དགོས་ཤིང་། སླད་ཕྱིན་འགྱུར་བ་ཇི་ཡོང་སུས་ཀྱང་རྟོགས་པར་དཀའ་འོ་སྙམ།
བདག་དང་ཆུང་མ་ཕན་ཚུན་བརྩེ་བོ་ཆེན་པོས་གཅིག་སེམས་གཅིག་ལ་ཆགས་ནས་
དགའ་སྐྱིད་ཀྱི་དཔལ་ལ་རོལ། དེ་ལྟར་དུས་ཀྱི་ཉག་མ་ཡུན་རིང་སོང་བའི་ཉིན་ཞིག
བདག་དང་མཛའ་འབྲེལ་ཤིན་ཏུ་ཟབ་པའི་ཁྱིམ་མཚེས་ཀྱི་ཆུང་མ་འདས་གྲོང་སོང་
བས། ཁོ་བོ་འཆི་གོད་ཀྱི་ཐུགས་གསོས་འབུལ་བར་ཁྱིམ་མཚེས་སར་བསྐྱོད་པ་ན་
འདས་པོའི་བཟའ་ཟླ་ནི་ཡིད་མྱ་ངན་གྱིས་གདུངས་ནས་ཤིན་ཏུ་ཡ་ང་བའི་གནས་སུ་
གྱར། བདག་གིས་ཁོ་ལ་ཁྱེད་ཐུགས་ཁྲལ་མ་གནང༌། རང་གིས་ལུས་པོར་ཅ་ག་བྱེད་
རྒྱུ་དེ་བས་གལ་ཆེ། ཨཱ་ལཱ་ཐུགས་རྗེ་ཅན་གྱིས་ཁྱེད་ལ་གུན་གསབ་གནང་སྲིད་པ་མ་
ཟད། ཁྱེད་ལ་གནས་ཐོབ་དང་ཚེ་ཡི་དངོས་གྲུབ་ཀྱང་སྩལ་སྲིད་ཅེས་བརྗོད།
སྐྱེ་བོ་དེས་ཡིད་ཤིན་ཏུ་སྐྱོ་བའི་ངང་གྲོགས་ཁྱེད་ལེགས་པར་གསོན་ཅིག ཁོ་བོའི་
ཚེ་ཚད་ཉིན་གཅིག་ལས་མེད་པས་སླར་ཡང་ཆུང་མ་ལེན་པའི་སྐལ་བ་ག་ལ་ཡོད། ཨཱ་
ལཱས་ཀྱང་བདག་ལ་གུན་གསབ་ཇི་ལྟར་མཛད་ཅེས་བརྗོད།
བདག་གིས་ཁོ་ལ་གྲོགས་བཟང་ཁྱེད་ནི་ནད་མེད་གཟུགས་གཞི་ཐང་བས་རང་
གིས་རང་ལ་འཆི་བའི་ཁ་ངན་སྒྲོག་མི་ཉན་ཞེས་བརྗོད།
སྐྱེ་བོ་དེ་ན་རེ། གྲོགས་པོ། ཁྱེད་ཚད་བཙུགས། ཕྱི་ཉིན་ཁོ་བོ་འཆི་ངེས་ལ་
བརྟེན། དེ་ནས་བཟུང་ངེད་གཉིས་ཕྲད་པའི་སྐལ་བ་རྫོགས་པ་ཡིན།
བདག་གིས་དེ་འདྲ་ཟེར་དོན་ཅི་ཡིན་ཞེས་དྲིས་པ་ན། སྐྱེ་བོ་དེ་ན་རེ། དེ་རིང་
མི་རྣམས་ཀྱིས་བདག་གི་ཆུང་མ་དུར་སར་སྐྱེལ་བའི་སྐབས་སུ་ཁོ་བོ་ཡང་གཤིན་པོའི་
དུར་ཟླར་དུར་དུ་གཏོང་རྒྱུ་རེད།ད། དེ་ནི་ངེད་ཚོའི་ཡུལ་གྱི་སྲོལ་ལུགས་རེད། ཆུང་མ་
འདས་གྲོང་སོང་ཚེ་དེ་ཡི་བཟའ་ཟླ་ཡང་གཤིན་པོའི་དུར་ཟླར་གཏོང་དགོས་པ་དང་།
ཁྱོ་བོ་འདས་གྲོང་སོང་ན་དེ་ཡི་ཆུང་མ་ཡང་གཤིན་པོའི་དུར་ཟླར་གཏོང་དགོས་པར་
བརྟེན། བཟའ་མི་གཉིས་ནས་གཅིག་འདས་གྲོང་སོང་ཚེ་ཅིག་ཤོས་དེ་ཡང་འཇིག་
རྟེན་གྱི་བདེ་བ་ལོངས་སུ་སྤྱོད་པའི་སྐལ་བ་རྫོགས་པ་ཡིན་ཞེས་བརྗོད།
བདག་གིས་ཨཱ་ལཱ་ཚད་བཙུགས། དེ་ནི་གོམས་སྲོལ་ཤིན་ཏུ་ངན་པ་ཞིག་ཡིན་
པས། སུས་ཀྱང་བཟོད་པར་མི་ནུས་ཞེས་བརྗོད།
ཁོ་བོ་དང་ཁྱིམ་མཚེས་གཏམ་གླེང་བྱེད་པའི་སྐབས་སུ་ཡུལ་དེའི་སྐྱེ་བོ་ཕོ་མོ་མང་
པོ་རིམ་འཛོམས་ཀྱིས་གཤིན་པོའི་ཁྱིམ་མིར་སེམས་གསོ་དང་ཆབས་ཅིག་ཏུ་གཤིན་པོ་
དུར་སྐྱེལ་གྱི་སྟ་གོན་ལ་བྲེལ། མི་དེ་རྣམས་ཀྱིས་ཤིང་སྒམ་ཞིག་ཁུར་ཡོང་ནས་འདས་
པོའི་ཕུང་པོ་དེ་ནང་དུ་བླུགས་རྗེས་སྐྱེས་པ་དེ་ཁྲིད་ནས་གྲོང་ཁྱེར་ཕྱི་རོལ་གྱི་རྒྱ་མཚོ་
དང་ཉེ་བའི་རི་བོ་མཐོན་པོ་ཞིག་གི་ཐོག་ཏུ་དྲངས། དེ་གར་རྡོ་ཆེན་གྱི་ཁེབས་ཤིག་
ཡོད་པ་དེ་བཤུས་པ་ན་དེ་འོག་ཏུ་གཏིང་རིང་གི་ཁྲོན་པ་ལྟ་བུའི་དོང་ཀ་ཞིག་ཡོད་པ་
ཕུང་པོ་དེ་ནང་དུ་བསྐྱུར་རྗེས་འདས་པོའི་ཁྱོ་བོ་དེའི་སྐེད་པར་ཐག་པ་སྦོམ་པོ་ཞིག་
སྦྲགས་ནས་དེ་ཡང་དོང་ཁུང་ནང་ཞུགས་སུ་བཅུག་ཅིང་། དེ་དང་མཉམ་དུ་ཆུ་དམ་
བི་གང་དང་བག་ཟན་བདུན་བསྐུར། ཁྱོ་བོ་དེ་དོང་ནང་སླེབས་པ་དང་རང་སྐེད་ཀྱི་
ཐག་པ་བཀྲོལ། སྟེང་དུ་ཡོད་པའི་མི་རྣམས་ཀྱིས་ཐག་པ་ཡར་ལ་འཐེན་རྗེས་སྔར་གྱི་
རྡོ་ཆེན་དེས་དོང་ཁ་བཀག་ནས་ཐམས་ཅད་ཕྱིར་ལོག་བྱེད།
ཁོ་བོ་ཕུང་པོ་དུར་འདྲེན་གྱི་བྱེད་སྒོ་དེར་ཞུགས་རྗེས་འདི་སྙམ་དུ་བསམས་པར།
ཨཱ་ལཱ་ཚད་བཙུགས། གཤིས་ལུགས་འདི་འདྲ་བ་ཤིན་ཏུ་ངན་པར་སྙམ་པས། དེ་མུར་
རྒྱལ་པོའི་དྲུང་དུ་སོང་སྟེ་ཀྱེ། རྒྱལ་པོ་ཆེན་པོ་མཁྱེན། ཁྱོད་ཀྱིས་ཡུལ་འདིར་མི་གསོན་
པོ་དུར་ཟླར་གཏོང་བ་ཅི་ཡིན་ཞེས་དྲིས།
རྒྱལ་པོ་ན་རེ། ཁྱོད་གོ་བར་གྱིས་ཤིག འདི་ནི་བདག་གི་ཡུལ་གྱི་སྲོལ་ལུགས་སུ་
མཆིས། ཁྱོ་བོ་འདས་རྗེས་དེའི་ཆུང་མ་ཡང་གཤིན་པོའི་དུར་ཟླར་གཏོང་དགོས་པ་
དང༌། ཆུང་མ་འདས་རྗེས་དེའི་ཁྱོ་བོ་ཡང་གཤིན་པོའི་དུར་ཟླར་བཏང་ནས་ཁྱོ་ཤུག་
ཟུང་དེ་འདས་གསོན་ཅི་བྱུང་ཡང་བྲལ་མེད་མཉམ་དུ་སྡོད་དགོས་པ་འདི་ནི་བདག་
ཅག་གི་ཕ་མེས་དུས་ནས་དར་བའི་སྲོལ་ལུགས་ཤིག་ཡིན།
བདག་གིས་དེ་ལྟར་ལགས་ན། བདག་ལྟ་བུ་ཡུལ་ཕྱོགས་གཞན་གྱི་སྐྱེ་བོའི་ཆུང་
མ་འདས་གྲོང་སོང་ཚེ་དེའི་ཟླ་བོ་ཡང་དུར་དུ་གཏོང་སྲིད་དམ་ཞེས་དྲིས།
རྒྱལ་པོ་ན་རེ། དེ་རང་བྱེད་སྲིད། ཐམས་ཅད་བདག་གི་ཡུལ་གྱི་སྲོལ་ལུགས་
ལྟར་བྱེད་ངེས་རེད།
རྒྱལ་པོ་དང་གླེང་མོལ་ཞུས་རྗེས་བདག་གི་ཡིད་ལ་ཅི་སྟེ་བདག་གི་ཆུང་མ་
སྔོན་ལ་འདས་གྲོང་སོང་ཚེ་ཁོ་བོ་ཡང་ཆུང་མའི་དུར་ཟླར་འགྲོ་དགོས་པ་རེད་སྙམ་
ནས་འཇིགས་པའི་སྨག་རུམ་བཏིབས་ཤིང་། ཡིད་ལ་མི་བཟོད་པའི་སྡུག་བསྔལ་གྱི་
ཁུར་ལྕིས་མནན། འོན་ཀྱང་ཞིབ་མོའི་བློ་ཡིས་བརྟག་པའི་ཚེ་འདི་སྙམ་དུ་བསམས་
པར། ལས་ཀྱི་སྐལ་བ་ཇི་ཡོང་སུ་ཡིས་རྟོགས་པར་ནུས་སམ། ལར་ངེས་མེད་ཁོ་བོ་
ཆུང་མའི་སྔོན་དུ་འདས་པའང་སྲིད་དོ་སྙམ་ནས་དོན་དེ་ཡིད་ལ་མ་བཞག་པར་རང་
འཁྲིའི་ལས་སུ་གཞོལ། འོན་ཀྱང་རིང་པོར་མ་ཐོགས་པར་ཆུང་མ་ནད་ཀྱིས་མནར་ཏེ་
ཉིན་ཤས་མ་སོང་བར་ཚེ་ལས་འདས་སོང་བ་ན། ཡུལ་དེ་གའི་སྐྱེ་བོ་མང་པོ་ཁྱིམ་དུ་
ཡོང་ནས་བདག་དང་ཆུང་མའི་ཉེ་དུ་སྤུན་མཆེད་རྣམས་ལ་སེམས་གསོ་དང་། རྒྱལ་
པོ་ཡང་རང་ཡུལ་གྱི་གོམས་སྲོལ་ལྟར་འཚམས་འདྲིར་ཕེབས་ནས་སེམས་གསོ་མཛད།
དེ་ནས་ཕུང་པོ་འདྲེན་མི་ཡོང་ནས་སྔོན་ལ་ཕུང་པོར་ཁྲུས་གསོལ་ལེགས་པར་བྱས་
རྗེས་མཛེས་པའི་གོས་བཟང་གཡོག་པ་དང༌། གསེར་དངུལ་མུ་ཏིག་གི་རྒྱན་ཆ་
བཏགས་རྗེས་འདས་པོའི་ཕུང་པོ་པུར་སྒམ་དུ་བཅུག་ནས་གྲོང་ཁྱེར་ཕྱི་རོལ་གྱི་རྒྱ་
མཚོ་དང་ཁད་ཉེ་བའི་རི་བོ་མཐོན་པོའི་ཐོག་ཏུ་དྲངས་རྗེས་དོང་ཁ་འགོག་བྱེད་ཀྱི་
རྡོ་ཆེན་དེ་བླངས་ནས་ཆུང་མའི་ཕུང་པོ་དུར་ཁུང་དེའི་ནང་བསྐྱུར། དེ་ནས་མི་དེ་
རྣམས་བདག་གི་འགྲམ་དུ་རུབ་སྟེ་བདག་ལ་གྱེས་ཁའི་གཏམ་གླེང་བྱས་བྱུང་བ་ན་
ཁོ་བོས་བདག་ནི་ཡུལ་ཕྱོགས་གཞན་ནས་ཡོང་བའི་མི་ཡིན། ཁྱོད་ཅག་ཡུལ་གྱི་སྲོལ་
ལུགས་འདི་ལ་ཁོ་བོ་མི་འདོད་ཅེས་ངར་སྐད་དྲག་པོ་བརྒྱབ། འོན་ཀྱང་མི་དེ་རྣམས་
ཀྱིས་བདག་གི་ཞུ་འབོད་ལ་ཇི་མི་སྙམ་པར་བདག་ཐག་ཞགས་ཀྱིས་བཀྱིགས་རྗེས་ཆུ་
དམ་བི་གང་དང་གྲོ་ཟན་བདུན་མཉམ་སྦྲགས་ཀྱིས་དོང་དུ་བསྐྱུར་ནས་ཁྱོད་ལུས་ཀྱི་
ཐག་པ་ཁྲོལ་ཞིག་ཅེས་བརྗོད། བདག་ནི་ལུས་ཀྱི་ཐག་པ་བཀྲོལ་མི་འདོད་པས། མི་
དེ་རྣམས་ཀྱིས་ཐག་སྣེ་དུར་ཁུང་དུ་བསྐྱུར་ནས་རྡོ་ཆེན་གྱིས་དོང་ཁ་བཀག་སྟེ་རང་
རང་གི་གནས་སུ་ལོག
དོང་ཀ་དེ་ནི་རི་འདབས་སུ་ཐུག་པའི་དོང་ཤིན་ཏུ་ཆེ་བ་ཞིག་ཏུ་མཆིས། ནང་
དུ་མི་ཡི་ཕུང་པོ་དང་རུས་པས་ཁེངས་ཤིང་མི་རོའི་བམ་དྲིས་བྱིང་། སྐབས་དེར་
བདག་ནི་ཡིད་སྐྱོ་ནས་རང་གིས་རང་ལ་ཨཱ་ལཱ་མཁྱེན་ནོ། །བྱ་བ་འདི་ནི་རང་སྡུག་རང་
གིས་ཉོས། ཁྱོད་ཡུལ་འདིའི་བུད་མེད་དང་གཉེན་སྒྲིག་བྱས་ནས་ཁྱིམ་ཚང་བཟུང་
བས་ལན། ད་ནི་ཨཱ་ལཱ་ཐུགས་རྗེ་ཅན་ལ་སྐྱབས་བཅོལ་རྒྱུ་ལས་གཞན་པའི་ཐབས་མེད།
ད་ཆ་འཆི་བའི་འཇིགས་པ་ལས་ཐར་མ་ཐག་ཏུ་སླར་ཡང་ཕྱི་མའི་ལམ་དུ་འགྲོ་དགོས་
པས་བདེ་བའི་དུས་ནི་ནམ་ཡང་མ་རྙེད། ཨཱ་ལཱ་ཚད་བཙུགས། འདི་ལྟར་འཆི་དགོས་
པ་ནི་ཤིན་ཏུ་འགྱོད། དེ་ལས་སྔར་ནས་རྒྱ་མཚོར་བྱིངས་ཏེ་ཤི་བའམ། ཡང་ན་སྔར་
ནས་རི་བོའི་གསེབ་ཏུ་ཤི་ནའང་གསོན་པོར་དུར་དུ་གཏོང་བ་ལས་དགའ་ཞེས་ཆིག་
ལབ་བརྒྱབ། དོང་ཀའི་ནང་ཁོ་བོས་བམ་རོ་དང་མི་ཡི་རུས་པའི་ཐོག་ཏུ་ཉལ། བདག་
གིས་ཨཱ་ལཱར་གསོལ་བ་སྨོན་ལམ་འདེབས་པ་དང་ཆབས་ཅིག་ཏུ་ཁོ་བོ་གང་མགྱོགས་
འཆི་བའི་རེ་བ་བྱས་ཀྱང་འཆི་བར་མ་གྱུར།
ཉིན་ཤས་སོང་མཚམས་གྲོད་པ་ལྟོགས་ཤིང་ཁ་ཡང་སྐོམ་བྱུང་བས། ཁོ་བོས་
ཉལ་བ་ལས་ལངས་ཏེ་བག་ཟན་ཕྲན་བུ་བཟས་པ་དང་ཆུ་ཡང་ཕྲན་བུ་བཏུང་རྗེས་
ལུས་ཙོག་པོར་བསྡད་ནས་ལྟ་བའི་ཚེ། དུར་ཁུང་འདི་ནི་ཤིན་ཏུ་རྒྱ་ཆེ་བའི་བྲག་གི་
ཕུག་པ་ཞིག་ཏུ་མཆིས་ཤིང་། ནང་དུ་མི་ཤི་བའི་ཕུང་པོ་དང་མི་རུས་སྐམ་པོ་བགྲང་
གིས་མི་ལང་བ་མཆིས། བདག་གིས་བམ་དྲིས་བྱིང་བའི་ཕུང་པོ་དང་མི་རུས་ཀྱིས་
ཁེངས་པའི་གནས་དེ་ནས་ཕུག་པ་དེའི་ནང་གི་གནས་གཞན་ཞིག་ཏུ་སྤོས། དེའི་རིང་
ཁོ་བོས་རང་ཉིད་འཆི་བའི་སྔོན་དུ་བཟའ་བཏུང་ཟད་དོགས་ཀྱིས་ཉིན་རེའམ། ཡང་
ན་ཉིན་འགའ་ཤས་ལ་བཟའ་བཏུང་ཕྲན་བུ་ཙམ་རེ་བྱེད། དེ་ལྟར་བཟའ་བཏུང་ལ་
བསྲི་ཚགས་ཇི་ལྟར་བྱས་ཀྱང་ནམ་ཞིག་ཟད་འགྲོ་བ་གོར་མ་ཆག
བདག་ནི་ལག་མགོའི་མཛུབ་མོ་མི་རིག་པའི་མུན་པ་ནག་པའི་དུར་ཁུང་ནང་
ཉིན་ཞག་འགའ་བསྡད་རྗེས་རང་གི་བཟའ་བཏུང་རྣམས་ཟད་ཚེ་ཇི་ལྟར་བྱེད་དམ་
སྙམ་པའི་སྡུག་བསྔལ་གྱིས་ཡིད་མུག་ནས་སྡོད་པའི་ཚེ་ན། གློ་བུར་དུ་སྟེང་གི་དོང་ཁ་
ནས་འགུལ་ཡོམ་གྱི་སྒྲ་དྲག་པོ་ཞིག་གྲགས་པ་དང་ཆབས་ཅིག་ཏུ་དོང་ཀའི་ནང་འོད་
སྣང་འཕྲོས་བྱུང་བ་ན། ཁོ་བོ་ནི་ཤིན་ཏུ་ཡ་མཚན་པ་ཞིག་བྱུང་བས། འདི་འདྲ་ཅི་
ཡིན་ནམ་ཞེས་སྐད་ཤོར། ཞིབ་པར་ལྟ་བའི་ཚེ་དོང་ཁར་མི་མང་པོ་རུབ་ནས་ཡོད་པ་
རིག དེ་མུར་སྐྱེས་པའི་ཕུང་པོ་ཞིག་དང་མཉམ་དུ་ངུ་ཅོ་དིར་དིར་བྱེད་པའི་བུད་མེད་
ཅིག་དང་བཟའ་བཏུང་གི་དངོས་པོ་བཅས་མཉམ་སྦྲགས་ཀྱིས་དུར་ཁུང་ནང་བཏང་།
ཚུལ་དེ་དག་ཁོ་བོས་ཡར་གསལ་བར་མཐོང་བ་ལས་བུད་མེད་དེས་བདག་དུར་ཁུང་
དུ་ཡོད་པ་མ་མཐོང་།
ཕུང་པོ་སྐྱེལ་མི་རྣམས་ཀྱིས་དོང་ཁ་བཀག་ནས་རང་རང་གི་གནས་སུ་ལོག་
མཚམས་ཁོ་བོས་མིའི་རྐང་རུས་ཤིག་བསྒྲུགས་ཏེ་འཇབ་འགྲོས་ཀྱིས་བུད་མེད་དེའི་
འགྲམ་དུ་སོང་ནས་མི་རྐང་དེ་མོའི་ཐོད་ཁོག་ལ་གནད་དུ་བསྣུན་པས། བུད་མེད་དེ་
ས་ཐོག་ཏུ་འགྱེལ་བ་དང་སླར་ཡང་ལན་འགའ་བརྒྱབ་སྟེ་དེ་གར་སྲོག་བཅད། བུད་
མེད་དེའི་ལུས་ཡོངས་ལ་རྩ་ཆེའི་རྒྱན་ཆ་མང་དུ་བཏགས། བདག་གིས་མོའི་ཟས་
རིགས་རྣམས་ཕྲོགས་ནས་རང་གི་འདུག་གནས་སུ་ཁུར་ཏེ་ཉིན་ལྟར་ཕོ་བ་མ་སྐམ་
ཙམ་གྱི་བཟའ་བཏུང་ཕྲན་བུ་ཙམ་ལས་མི་བྱེད་པར་བསྲི་ནས་བཞག
ཁོ་བོ་དུར་ཁུང་དེའི་ནང་ཡུན་རིང་སྡོད་པའི་རིང་ཕུང་པོ་སྐྱེལ་མི་བྱུང་རིམ་
བཞིན་དེའི་དུར་ཟླ་བསད་དེ་ཟས་རིགས་རྣམས་ཕྲོགས་ནས་རང་གི་འཆི་གསོས་སུ་
སྤྱད། ཉིན་ཞིག་བདག་གཉིད་ལས་སད་པའི་ཚེ་ཉེ་འགྲམ་དུ་ཚག་ཚིག་གི་སྒྲ་བྱུང་
བས། ཡིད་ལ་འཇིགས་སྣང་དང་ཡ་མཚན་ཅིག་ཅར་དུ་འཕེལ་ཞིང་། དེ་འདྲ་ཅི་
ཡིན་སྙམ་ནས་མི་རྐང་ཞིག་བསྒྲུགས་ཏེ་སྒྲ་གང་བྱུང་བའི་ཕྱོགས་དེར་འཇབ་འགྲོས་
ཀྱིས་བསྐྱོད་པ་ན། གཅན་གཟན་ཞིག་ཁོ་བོའི་རྡོག་སྒྲ་ཐོས་པ་དང་བྲོས། བདག་གིས་
དེའི་རྗེས་འདེད་ནས་སོང་བས་གློ་བུར་དུ་མཁའ་དབྱིངས་ཀྱི་རྒྱུ་སྐར་འདྲ་བའི་འོད་
སྣང་ཞིག་ཆེམ་ཆེམ་དུ་འཕྲོ་བྱུང་བ་ན། བདག་གིས་དེ་ཕྱོགས་སུ་རྒྱུག་ནས་ཇི་ཙམ་
ཁད་ཉེར་བཅར་བ་ན་འོད་སྣང་དེ་ཡང་ཇེ་ཆེར་འགྲོ་བས་དེ་ནི་ཕྱིར་དོན་སའི་སྲུབས་
ཀ་ཞིག་ཡིན་པ་འདྲ། ཁོ་བོའི་ཡིད་ལ་བྲག་ཕུག་འདིར་ད་དུང་ཕྱིར་དོན་སའི་དོང་ཁ་
གཞན་ཞིག་མེད་དམ་སྙམ་ནས་བློ་སྟོབས་བསྐྱེད་དེ་སྲུབས་ཀ་དེའི་འགྲམ་དུ་བསྐྱོད་པ་
ན། དེ་ནི་གཅན་གཟན་བམ་རོ་ཟ་བར་ཡོང་སའི་ཕུག་ལམ་ཡིན་པ་ད་གཟོད་རྟོགས།
བདག་ནི་ཕུག་ལམ་དེ་མཐོང་བ་དང་བློ་ལྷོད་ལ་བབས་ཏེ་ད་ནི་འཆི་ཁ་ལས་
ཐར་སོང་སྙམ་ནས་ཡིད་ལ་སྤྲོ་བ་འཕེལ། བདག་གིས་ངལ་བ་ཚད་མེད་སྤྱད་དེ་ཕུག་
ལམ་དེ་ལས་ཕྱིར་དོན་པས་རྒྱ་མཚོའི་འགྲམ་གྱི་རི་བོ་ཞིག་གི་ཐོག་ཏུ་སླེབས། ཁོ་བོ་
གནས་སའི་གླིང་ཕྲན་འདི་དང་ཕ་རོལ་གྲོང་ཁྱེར་དབར་ལ་རྒྱ་མཚོ་ཆེན་པོས་བཅད་
ནས་ཡོད་པས། འདི་ནི་མི་རྐྱང་གིས་བགྲོད་ཐབས་བྲལ་བའི་ས་ཡུལ་ཞིག་ཏུ་མཆིས།
བདག་ནི་འཆི་ཁ་ལས་ཐར་བས་ཡིད་ལ་ཟད་མི་ཤེས་པའི་སྤྲོ་བ་འཕེལ་ནས་ཨཱ་ལཱ་
ཐུགས་རྗེ་ཅན་ལ་བསྟོད་སྨོན་ལེགས་པར་བྱས། དེ་ནས་སླར་ཡང་དུར་ཁུང་དེའི་ནང་
སོང་ནས་ཟས་ལྷག་མ་རྣམས་ཁུར་ཞིང་། ལུས་ལ་གཤིན་པོའི་གྱོན་གོས་ཀླུབས། ད་
དུང་དུར་ཟླ་རྣམས་ཀྱིས་ལུས་ལ་བཏགས་པའི་གསེར་དངུལ་མུ་ཏིག་གི་རྒྱན་ཆ་རྣམས་
གཤིན་པོའི་དུར་གོས་ཀྱིས་བསྒྲིལ་ཏེ་རི་སྟེང་དུ་ཁུར། དེ་ནས་ཉིན་ལྟར་དུར་ཁུང་དུ་
དུར་རྫས་རིན་ཆེན་རྣམས་ལེན་པར་བསྐྱོད། དེ་ལྟར་སྒྲུབ་དགོས་ཀྱི་བྱ་བ་རྣམས་ཟིན་
མཚམས་མཚོ་ཁར་གྲུ་གཟིངས་བསྒུགས་ནས་བསྡད།
ཉིན་ཞིག་བདག་རྣམ་ཀུན་ལྟར་མཚོ་ཁར་རང་གི་ཐོན་སྐྱོད་སྐོར་ལ་བསམ་བློ་
གཏོང་བའི་སྐབས་གློ་བུར་དུ་རྦ་རླབས་ལང་ལོང་འཕྱུར་བའི་མཚོ་ཐོག་ཏུ་གྲུ་གཟིངས་
ཤིག་སྐྱོད་པ་མཐོང་བྱུང་བ་ན། ཁོ་བོས་དེ་མར་གཤིན་པོའི་གོས་དཀར་ཞིག་ལྗོན་པའི་
ཡལ་གར་བསྒྲོགས་ནས་གུང་ལ་བསྒྲེངས་ཏེ་མཚོ་ཁད་ནས་གཡབ་འབོད་ཤུགས་ཆེ་
བྱས། གྲུ་ནང་གི་མི་རྣམས་ཀྱིས་ཐོས་པ་དང་གྲུ་གཟིངས་སྐམ་སར་ཕྱོགས་ནས་སླེབས་
བྱུང་བ་དང་། དེ་ནས་གྲུ་པ་འགས་གྲུ་ཆུང་ཞིག་བཏང་སྟེ་བདག་གི་འགྲམ་དུ་ཡོང་
ནས་སྨྲས་པར། ཁྱོད་སུ་ཡིན། འདིར་སྡོད་པ་ཅི་ཡིན། ཡུལ་འདིར་སྔར་ནས་མི་ཡི་
འགྲོ་བ་ཀེར་ཅིག་མེད་པར་ཁྱོད་འདིར་ཇི་ལྟར་སླེབས་སམ་ཞེས་དྲིས།
ཁོ་བོས་བདག་ནི་ཚོང་པ་ཞིག་ཡིན། མཚོ་ཐོག་ཏུ་གོད་ཆགས་བྱུང་ནས་ཟླ་
གྲོགས་རྣམས་འདས། བདག་ནི་ཅ་དངོས་ཕྲན་བུ་མཉམ་ཁྱེར་གྱིས་ཤིང་ལྷེབ་ཅིག་
ལ་འཐམས་ཏེ་མཚོ་ཐོག་ཏུ་འཕྱོ་བ་ན་ཨཱ་ལཱའི་ཐུགས་རྗེས་མཐར་ཡུལ་འདིར་སླེབས་
ཞེས་བརྗོད།
གྲུ་པ་དེ་དག་གིས་བདག་དང་བདག་གིས་དུར་ཁུང་ནས་བླངས་པའི་ཅ་དངོས་
མཉམ་དུ་གྲུ་ཆུང་ནང་བཅུག་ནས་ཁྲིད། དེ་ནས་བདག་གྲུ་གཟིངས་ནང་གྲུ་དཔོན་
མཇལ་བར་ཁྲིད། གྲུ་དཔོན་གྱིས་བདག་ལ་ཁྱོད་ཡུལ་འདིར་ཡོང་དོན་ཅི་ཡིན། རི་
ཆེན་འདིའི་རྒྱབ་ཏུ་གྲོང་ཁྱེར་ཆེན་པོ་ཞིག་ཡོད། ཁོ་བོ་ནི་མི་ཚེ་གང་པོར་རྒྱ་མཚོ་
འདིའི་ཐོག་མཚོ་འགྲུལ་བྱས་ནས་བསྡད་ཅིང༌། རི་བོ་འདིའི་འདབས་ནས་ཐེངས་མང་
བསྐྱོད་མྱོང་བ་ཡིན། འདི་རྒྱུད་དུ་འདབ་ཆགས་གཅན་གཟན་ཁོ་ན་ལས་མིའི་གྲིབ་མ་
ཙམ་མེད་པར་ཁྱོད་འདིར་ཇི་ལྟར་སླེབས་ཞེས་དྲིས།
བདག་གིས་ཁོ་བོ་ནི་ཚོང་པ་ཞིག་ཡིན། གྲུ་གཟིངས་བསྡད་ནས་ཡུལ་ཕྱོགས་
གཞན་ལ་ཚོང་དུ་འགྲོ་བའི་སྐབས་སུ་གྲུ་གཟིངས་རྒྱ་མཚོར་བྱིངས་ཏེ་ཟླ་གྲོགས་ཐམས་
ཅད་འདས། ཁོ་བོ་ནི་ཅ་དངོས་དེ་དག་ཁུར་ཏེ་གྲུ་པང་ཆག་ལྷུ་ཞིག་ལ་འཐམས་ནས་
རླུང་རླབས་ཀྱིས་མཚོ་ཁར་བདས་ནས་སྲོག་མགོ་ཐོན་ཙམ་བྱུང་བས། བདག་གིས་
མཚོ་ཁར་སྐྱོབ་མཁན་གྲུ་གཟིངས་བསྒུགས་ནས་བསྡད།
སྐབས་དེར་གྲུ་གཟིངས་ནང་སྔར་གྱི་གྲོང་ཁྱེར་དེའི་ཡུལ་མི་ཡོད་པར་དོགས་
ནས་རང་ཉིད་གྲོང་ཁྱེར་དུ་བསྡད་པའི་གནས་ཚུལ་དང་དུར་ཟླར་བཏང་བའི་ལོ་རྒྱུས་
རྣམས་ཚིག་གཅིག་ཀྱང་མ་གླེང༌། བདག་གིས་གྲུ་དཔོན་ལ་ནོར་རྫས་བྱིན་ནས་ཁྱེད་
ནི་བདག་གི་སྲོག་སྐྱོབ་དྲིན་ཆེན་ཡིན་པས། ནོར་རྫས་འདི་རྣམས་ཁྱེད་ལ་དྲིན་གཟོའི་
ཕྱག་རྟགས་སུ་འབུལ་ལོ་ཞེས་བརྗོད།
གྲུ་དཔོན་གྱིས་ལག་རྟགས་མི་ལེན་པར་ཚུར་ལ་འདི་སྐད་ཅེས་སྨྲས། ཁོ་བོས་ནི་
སྐྱེ་བོ་སུ་འདྲ་ཞིག་གི་ལག་རྟགས་ཡིན་ཡང་ལེན་པར་མི་བྱེད། སྐྱེ་བོ་གང་ཞིག་མཚོ་
ནང་དུ་ལྷུངས་བའམ་ཡང་ན་མི་མེད་གླིང་ཕྲན་ཐོག་ལུས་པ་ང་ཅག་གིས་རིག་ཚེ།
དེ་འཕྲལ་མར་འཇིགས་པ་ལས་བསྐྱབས་ཏེ་ངེད་རྣམས་དང་མཉམ་ཁྲིད་ཀྱིས་ཟས་
མེད་པར་ཟས་དང་། གོས་མེད་པར་གོས་སྦྱིན་པ་མ་ཟད། ཡུལ་པང་མདར་སླེབས་
མཚམས་ད་དུང་འཚོ་རྟེན་ནོར་དངོས་སྦྱིན་པ་ཡིན། ང་ཅག་རྣམས་ཀྱིས་དགེ་བའི་
ལས་བཟང་པོ་འདི་དག་བསྒྲུབ་པ་ནི་ཨཱ་ལཱའི་དགོངས་པ་ཡིན་པས་དེ་ལ་གླ་རིན་གང་
ཡང་དགོས་པ་མ་ཡིན་ཞེས་བརྗོད།
བདག་གིས་གྲུ་དཔོན་ལ་ཐུགས་རྗེ་ཆེ་ཞུས་རྗེས་གྲུ་ལ་ཞུགས་ཏེ་ཁོང་རྣམས་དང་
མཉམ་དུ་མཚོ་གླིང་ནས་མཚོ་གླིང་དང༌། གླིང་ཕྲན་ནས་གླིང་ཕྲན་བརྒྱུད་དེ་བར་
མེད་དུ་བསྐྱོད། མཚོ་འགྲུལ་གྱི་ལམ་དུ་སྔར་དུར་ཁུང་དུ་ལྷུངས་བའི་གནས་ཚུལ་དྲན་
པའི་མོད་ལ་སྐྱི་གཡའ་བའི་འཇིགས་སྣང་དང་དངངས་སྐྲག་ཚད་མེད་ཡོང་བ་དང་།
ཡང་གྲུ་གཟིངས་འདིས་ཁོ་བོ་འཇིགས་པ་ལས་བསྐྱབས་ཏེ་སྲོག་མགོ་ཐོན་པའི་ཚུལ་
འདི་དྲན་པའི་མོད་ལ་ཡིད་ལ་བརྗོད་ཀྱིས་མི་ལང་བའི་སྤྲོ་བ་འཕེལ།
མཐར་ཁོ་བོ་ཡུལ་པཱ་ཟོ་རར་བདེ་འབྱོར་ཐོག་དེ་གར་ཉིན་ཤས་ངལ་གསོས་ནས་
བསྡད་རྗེས་སྦག་ཏཱར་ཐོན་འབྱོར་གྱིས་ནང་མི་སྤུན་མཆེད་རྣམས་དང་དགའ་འཛོམས་
བྱུང༌། ཁོ་བོ་རང་ཡུལ་དུ་བདེ་འབྱོར་ཐུབ་པར་ཉེ་དུ་སྤུན་མཆེད་རྣམས་ཀྱིས་དགའ་
བའི་བསུ་བ་དང་སྐྱིད་པའི་ཇ་ཆང་དྲངས། དུས་དེ་ནས་བཟུང་ཁོ་བོས་སྦྱིན་པའི་ཁོ་
ལག་ཡངས་པོར་བརྐྱངས་ནས་ངན་སློང་ཉམ་ཐག་རྣམས་ལ་ཟས་གོས་ཀྱི་སྦྱིན་པ་རྒྱ་
ཆེར་བཏང་ཞིང་། ང་རང་ཡང་སྔར་བཞིན་རྒྱས་སྤྲོས་ཀྱི་འཚོ་བར་ལོངས་སུ་སྤྱད་ནས་
རྟག་ཏུ་གཉེན་ཉེ་ཟླ་གྲོགས་རྣམས་ལ་མགྲོན་འབོད་སྟོན་གཤོམ་གྱིས་འ་འུར་དགའ་
བདེའི་དཔལ་ལ་རོལ། དེ་ནི་བདག་གིས་མཚོ་འགྲུལ་ཐེངས་བཞི་པའི་ལོ་རྒྱུས་ཡིན་
ཞེས་བརྗོད།
མཚོ་འགྲུལ་བ་ཤིན་པ་ཏཱས་རང་གི་མཚོ་འགྲུལ་ཐེངས་བཞི་པའི་ལོ་རྒྱུས་རྣམས་
གླེང་ཟིན་པ་དང་དེ་མུར་དོས་པ་ཤིན་པ་ཏཱ་ལ་སྨྲས་པར། གྲོགས་པོ་ཁྱོད་འདིར་
བཟའ་བཏུང་བྱས་ནས་སོང་། ཕྱི་ཉིན་བདག་གིས་མཚོ་འགྲུལ་ཐེངས་ལྔ་པའི་ལོ་རྒྱུས་
རྣམས་ཁྱོད་ལ་ཤོད། དེ་ནི་འཇིགས་པ་ཤིན་ཏུ་ཆེ་བ་ཡོད་ཅེས་བརྗོད། དེ་ནས་ཁོས་
རང་གི་འཁོར་གཡོག་གསེར་ཊམ་བརྒྱ་ཕྲག་གཅིག་ལེན་དུ་བཏང་ནས་དོས་པར་བྱིན་
པ་དང་། གཉེན་ཉེ་དགའ་གྲོགས་རྣམས་ལ་སྟོན་མོ་བཤམས།
དོས་པ་ཤིན་པ་ཏཱ་དང་མགྲོན་པོ་རྣམས་ཀྱིས་མཚོ་འགྲུལ་གྱི་ལོ་རྒྱུས་ཉན་རྗེས་
ཐེངས་འདི་ནི་གོང་གི་མཚོ་འགྲུལ་གསུམ་པོ་ལས་ཀྱང་ཡ་མཚན་པ་དང་འཇིགས་པ་
ཆེ་བར་སྙམ། བཟའ་བཏུང་ཟིན་མཚམས་མགྲོན་པོ་རྣམས་རང་རང་གི་གནས་སུ་
བཞུད། དོས་པ་ཤིན་པ་ཏཱ་ཡང་སྤྲོ་བ་ཆེན་པོས་ཁྱིམ་དུ་ལོག་ནས་ལུས་བདེ་སེམས་
སྐྱིད་ངང་གཉིད་དུ་ཡུར།
ཕྱི་ཉིན་ཞོགས་པ་དོས་པ་ཤིན་པ་ཏཱ་གཉིད་ལས་སད་པ་དང་ཁ་བཀྲུ་ལག་བཤལ་
གྱིས་ཞོགས་པའི་ཁ་འདོན་ཟིན་རྗེས་མཚོ་འགྲུལ་བ་ཤིན་པ་ཏཱའི་ཁྱིམ་དུ་སོང་ནས་ཁོང་
ལ་འཚམས་ཞུ་བྱས། སྦྱིན་བདག་གིས་གུས་པ་ཆེན་པོས་བསུ་བ་བྱས་ཏེ་རང་གི་འགྲམ་
དུ་སྡོད་དུ་བཅུག་ཐོག གཉེན་གྲོགས་རྣམས་འཛོམས་མཚམས་སྟོན་མོ་བཤམས་ནས་
ཐམས་ཅད་བཟའ་བཏུང་ཚིམ་པར་བྱས་རྗེས་མཚོ་འགྲུལ་ཐེངས་ལྔ་པའི་ལོ་རྒྱུས་གླེང་
འགོ་བཙུགས།
        མཚོ་འགྲུལ་ཐེངས་ལྔ་པ།

སྤུན་གྲོགས་ཚོ། ཁྱེད་རྣམས་གོ་བར་གྱིས་ཤིག ཁོ་བོ་མཚོ་འགྲུལ་ཐེངས་བཞི་
པ་ནས་ལོག་རྗེས་རྒྱུ་དངོས་འབོར་ཆེན་གསོག་སྒྲུབ་བྱས་ཡོད་པས་ལོངས་སྤྱོད་དང་
525

༄༅།།མཚན་ཞག་སྟོང་གི་གཏམ་རྒྱུད།
སྤྲོ་སྐྱིད་ཁོ་ནས་དུས་བདའ་བར་བྱས་ཏེ་སྔར་གྱི་འཇིགས་པ་དང་སྡུག་བསྔལ་རྣམས་
དྲན་པའི་ཡུལ་ནས་གཏིང་བརྗེད་དུ་སོང༌། ཕྱིས་དུས་ཀྱི་འཕོ་འགྱུར་དབང་གིས་སླར་
ཡང་འཁོར་བའི་ཕུན་ཚོགས་ལ་ཞེན་པའི་འདོད་རྔམ་གྱི་བློ་འགོག་ཏུ་མེད་པ་ཞིག་བྱུང་
ནས་ཡུལ་ཕྱོགས་གཞན་ལ་ཚོང་གི་འདུ་འགོད་དང་འབྲེལ་གནས་སྐོར་སྤྲོ་འཆམ་དུ་
འགྲོ་རྒྱུའི་བློ་ཐག་བཅད་དེ་བྲིན་རྒྱུག་ཆེ་བའི་ཚོང་ཟོག་མང་པོ་བསྒྲུབས་ཐོག དེ་དག་
དོ་པོ་བརྒྱབ་ནས་པཱ་ཟོ་རར་དབོར། དེ་གའི་མཚོ་ཁར་གྲུ་ཆེན་གསར་པ་ཞིག་འདུག་
པ་དེ་ནི་ཕྱི་བཀོད་པ་མཛེས་ཤིང་ནང་གི་སྒྲིག་བཀོད་བཟང་བས་ཁོ་བོའི་ཡིད་དབང་
ཕྲོགས་ཏེ་ཉོས། དེ་ནས་གྲུ་དཔོན་ཞིག་དང་གྲུ་པ་འགའ་ཡང་གླས་པ་དང་ལས་བྱ་
ཡང་བཙུགས་རྗེས་རང་གི་ཚོང་ཟོག་རྣམས་བླུགས་ཏེ་ཐོན། སྐབས་དེར་གྲུ་ནང་གི་
སྐྱེ་བོ་ཐམས་ཅད་ཡིད་ལ་སྤྲོ་བ་བརྟས་ཤིང༌། དགའ་བའི་མཛུབ་མདངས་རྒྱས་པས་
ཚོང་ཇུས་ལམ་དུ་འགྲོ་བའི་རྟེན་འབྲེལ་འགྲིག ང་ཅག་གིས་རྒྱ་མཚོའི་ཐོག་མཚོ་གླིང་
ནས་མཚོ་གླིང་དང༌། གླིང་ཕྲན་ནས་གླིང་ཕྲན་བརྒྱུད་དེ་བར་མེད་བསྐྱོད་ཅིང་གྲོང་
དང་གྲོང་ཁྱེར་གང་དུ་སླེབས་པའི་ས་དེར་གནས་སྐོར་དང་ཚོང་གི་འདུ་འགོད་བྱས།
ཉིན་ཞིག་མི་མེད་ལུང་སྟོང་གི་གླིང་ཕྲན་ཞིག་བརྒྱུད་ནས་འགྲོ་བའི་ཚེ་ན་དེ་གར་རྩེ་མོ་
ཟླུམ་དབྱིབས་ཅན་གྱི་ཁང་ཆེན་ཞིག་ཡོད་པས། གྲུ་གཟིངས་དེ་གར་བཀག་སྟེ་འགྲུལ་
པ་རྣམས་ལྟ་སྐོར་དུ་བསྐྱོད། ཁང་པ་དཀར་པོ་དེ་ནི་བྱ་ཁྱུང་གི་སྒོ་ང་ཡིན་པ་ཁོ་བོས་
རྟོགས། འོན་ཀྱང་སྔོན་བགྲོད་པ་རྣམས་ཀྱིས་ཇི་ཡིན་མ་རྟོགས་པར་དེར་རྡོ་བརྒྱབ་
ནས་བཅག་པས་སྒོང་སྤྲི་མང་པོ་ཕྱིར་བཞུར་ཡོང་བ་དང་ནང་དུ་བྱ་ཕྲུག་ཅིག་ཀྱང་
འདུག་པ་དེ་ཁོ་པ་ཚོས་བསད་ནས་དུམ་བུར་གཏུབས། སྐབས་དེར་ཁོ་བོ་ནི་གྲུ་ནང་
དུ་ཡོད་པས་འགྲུལ་པ་ཞིག་རྒྱུག་ཡོང་ནས་བདག་ལ་སྨྲས་པར། སྦྱིན་བདག་མཁྱེན།
ཁང་པ་འདྲ་བའི་བྱ་ཡི་སྒོ་ང་དེ་ལ་གཟིགས་པར་ཕེབས་དང་ཞེས་བརྗོད་བྱུང་བ་ན།
བདག་གིས་དེར་སོང་ནས་ལྟ་བའི་ཚེ་བྱ་ཁྱུང་གི་སྒོ་ང་དེ་གཅོག་བཞིན་འདུག་པས།
ཁོ་བོ་ནི་ཤིན་ཏུ་སྐྲག་པར་གྱུར་ནས་ཁྱེད་ཚོ་བྱ་བ་གླེན་རྟགས་ཅན་འདི་འདྲ་ཅི་ནས་
ཀྱང་བྱེད་མི་རུང་། ད་ནི་བྱ་ཁྱུང་གིས་འཁོན་ལན་བསློགས་ནས་བདག་ཅག་གི་གྲུ་
གཟིངས་བརླག་པར་བྱེད་ངེས་པ་ཡིན་ཞེས་བརྗོད།
དེ་རྣམས་ཀྱིས་བདག་གི་ངག་ལ་ཉན་དུ་མ་བཏུབ་པར་རང་སྣང་གང་དྲན་
གྱི་བྱ་བ་ངན་པ་དེ་བྱེད་པའི་ཚེ་ན་གློ་བུར་དུ་ཉི་མའི་སྣང་བ་བསྒྲིབས་ནས་ས་གཞི་
ཐམས་ཅད་མོག་མོག་པོར་གྱུར་སོང་བ་ན། ང་ཅག་རྣམས་ཀྱིས་མགོ་བོ་བཏེགས་
ནས་གུང་ལ་ལྟ་བའི་ཚེ་བྱ་ཁྱུང་གི་འདབ་ཤོག་ཀྱིས་ཉི་མ་བསྒྲིབས་ནས་ས་གཞིར་མུན་
པ་གཏིབས་པ་ཤེས། བྱ་ཁྱུང་དེས་རང་གི་སྒོ་ང་བཅག་པ་མཐོང་འཕྲལ་སྐད་དྲག་པོ་
བརྒྱབ་སོང་བ་ན་བྱ་ཁྱུང་མོ་དེ་ཡང་འཕུར་ནས་སླེབས། དེ་ལྟར་བྱ་ཁྱུང་ཕོ་མོ་གཉིས་
མཁའ་དབྱིངས་སུ་ལྡིང་ནས་ངར་སྐད་འབྲུག་སྒྲ་ལྡིར་བ་ལྟར་གྲགས། བདག་གིས་གྲུ་
དཔོན་དང་གྲུ་པ་རྣམས་ལ་འཕྲལ་དུ་གྲུ་གཟིངས་བཏང་ནས་བྲོས་དགོས་པའི་ངག་
བཀོད་བྱས་ཉིད་ཚོང་པ་རྣམས་ཕྱི་མིག་ཙམ་ཡང་མི་ལྟ་བར་ཟིང་ཟིང་གིས་གྲུ་ནང་
དུ་བྲོས་བྱུང་བ་དང་། གྲུ་དཔོན་དང་གྲུ་པ་རྣམས་ཀྱིས་མྱུར་བ་མྱུར་བར་གྲུ་དར་
བསྒྲེངས་ནས་རྟབ་རྟབ་པོར་བྲོས།
གྲུ་གཟིངས་ནི་མྱུར་མགྱོགས་ཤུགས་ཀྱིས་བཅད་དེ་སོང་ན་ཡང༌། རིང་པོར་མ་
སླེབས་པར་བྱ་ཁྱུང་ཕོ་མོ་གཉིས་སོ་སོས་སྦར་རྡོ་ཤིན་ཏུ་ཆེ་བ་རེ་བཟུང་ནས་སླེབས་
བྱུང་ཞིང་། དེ་གཉིས་ང་ཅག་གི་གྲུ་གཟིངས་ཐད་དུ་སླེབས་པ་དང་སྦར་རྡོ་བསྐྱུར་
བྱུང་བ་ན་གྲུ་དཔོན་གྱིས་གྲུ་ཁ་སྒྱུར་མགྱོགས་པས་རྡོ་ཆེན་དེ་གྲུ་འགྲམ་གྱི་མཚོ་ནང་
དུ་ལྷུངས་བ་དང་རྦ་རླབས་དྲག་པོ་གུང་ལ་འཕྱུར་འདྲ་ཞིག་ལངས་ནས་གྲུ་གཟིངས་
དེ་གཏོར་ཀྱོག་ལོག་ལ་ཁད་དུ་གྱུར། དེ་མུར་ཁྱུང་མོ་དེས་སྦར་རྡོ་བསྐྱུར་བྱུང་བ་གྲུ་
གཟིངས་ཀྱི་ཁ་གཅུས་ལ་ཕོག་ནས་རྒྱ་མཚོར་ནུབ། འགྲུལ་པ་དང་ཚོང་ཟོག་ཐམས་
ཅད་མཚོ་ནང་དུ་བྱིངས། བདག་ནི་མཚོ་ནང་དུ་རྐང་ཀྲབ་ལག་ཀྲབ་བྱས་ནས་མ་
ཤི་བའི་ཐབས་ལ་འབད་པ་ན། ཨཱ་ལཱའི་ཐུགས་རྗེས་གྲུང་པང་ཞིག་རྙེད་བྱུང་བ་དེར་
འཐམས་ནས་རླུང་རླབས་ཀྱིས་བདས་ནས་གླིང་ཕྲན་ཞིག་གི་ཐོག་ཏུ་བསྐྱལ། སྐབས་
དེར་ཁོ་བོ་ནི་འཇིགས་པ་དང༌། བཀྲེས་སྐོམ། ངལ་དུབ་སོགས་ཀྱིས་ཡོངས་སུ་གཙེས་
པས་དབུགས་ཀྱི་རྒྱུ་བ་ཆད་ལ་ཁད་དུ་གྱུར། བདག་ནི་ལུས་ཟུངས་དང་སེམས་ངལ་
མ་གསོས་པར་མཚོ་ཁད་དུ་ཉལ་ནས་བསྡད། ལུས་པོ་ཧྲ་ཚུགས་མཚམས་ཡར་ལངས་
ནས་ཕྱོགས་བཞིར་ལྟ་བའི་ཚེ་ན།། མི་མེད་གླིང་ཕྲན་འདི་ནི་ཤིན་ཏུ་སྐྱིད་པའི་གནས་
མཆོག་ཏུ་མཐོང་ཞིང༌། དེར་རྩྭ་སྣ་ཤིང་སྣ་འཛོམས་ལ་དྭངས་ཤིང་གཙང་བའི་ཆུ་ཕྲན་
ཆིལ་ཆིལ་དུ་རྒྱུག་པ། ཕྱོགས་མཚམས་ཀུན་ཏུ་རྩི་ཤིང་མེ་ཏོག་གིས་མཛེས་ཤིང་གང་
སར་ཟ་ཤིང་གི་འབྲས་བུ་འཛོམས་པ། བྱ་དང་བྱིའུའི་སྐད་སྙན་པ་སོགས་ལྗོན་པའི་
ཡུལ་གྱི་སྐྱེད་ཚལ་དང་གཉིས་སུ་མ་མཆིས། ཁོ་བོས་ལྟོགས་པའི་དུས་སུ་ཤིང་འབྲས་ཟ་
བ་དང་། སྐོམ་པའི་དུས་སུ་འཆི་གསོས་ཀྱི་ཆུ་བཏུང་ནས་ལུས་འཚོ་བར་བྱས། བདག་
མ་ཤི་ཚེ་རིང་བྱུང་བ་དེ་ནི་ཨཱ་ལཱའི་ཐུགས་རྗེ་ཡིན་པས་ཁོང་ལ་བསྟོད་སྨོན་གྱི་གསོལ་
བ་བཏབ།
བདག་ནི་ངལ་དུབ་དང་འཇིགས་པས་གཙེས་ཏེ་མདའ་མོས་རྨས་པའི་རི་དྭགས་
ལྟར་གླིང་ཕྲན་ཐོག་གཅིག་པུར་ལུས་པས་མུན་རུབ་པ་དང་ས་ཐོག་ཏུ་ཉལ། ཕྱི་ཉིན་
ཞོགས་པ་ཁོ་བོ་གཉིད་ལས་སད་པ་དང་ནགས་ཁྲོད་ཀྱི་ཆུ་ཕྲན་ཞིག་གི་འགྲམ་དུ་སོང་
བ་ན། དེ་གར་བཞིན་གྱི་རྣམ་འགྱུར་བརྗིད་ཅིང་ཤིང་ལོའི་དོར་མ་གྱོན་པའི་རྒད་པོ་
ཞིག་ཡོད་པ་རིག བདག་གི་ཡིད་ལ་རྒད་པོ་དེ་ནི་མཚོ་ནང་དུ་ལྷུངས་བའི་འགྲུལ་
པ་དེ་དག་ཁྲོད་ཀྱི་སྲོག་མགོ་ཐོན་ནས་གླིང་ཕྲན་འདི་ཐོག་ཏུ་སླེབས་པའི་སྐྱེ་བོ་ཞིག་
ཡིན་པར་སྙམ། བདག་གིས་རྒད་པོ་དེའི་འགྲམ་དུ་སོང་ནས་ཁོ་ལ་འཚམས་འདྲི་
བྱས། འོན་ཀྱང་རྒད་པོས་ངག་གི་གཏམ་མི་སྨྲ་བར་ལན་འདེབས་ཀྱི་ཚུལ་དུ་ལག་
བརྡ་ཞིག་བྱས། བདག་གིས་ཁོ་ལ་བགྲེས་སོང་ཁྱེད་གཅིག་པུར་འདི་རུ་བཞུགས་པ་
ཅི་ཡིན་ཞེས་དྲིས། རྒད་པོས་མགོ་དཀྲུག་ཙམ་བྱས་ནས་སེམས་སྡུག་དང་ཡིད་སྐྱོ་
བའི་རྣམ་འགྱུར་གྱིས་བདག་ལ་ཁོ་པ་རྒྱབ་ཏུ་ཁུར་ནས་ཆུ་བོའི་ཕ་རོལ་ཏུ་སྐྱེལ་དགོས་
པའི་ལག་བརྡ་བྱས། བདག་གི་ཡིད་ལ་རྒད་པོའི་འདོད་པ་ལྟར་ཁོ་ཆུ་བོའི་ཕ་རོལ་དུ་
བསྐྱལ་ན་བཟང་པོའི་ལས་ལ་བཟང་པོའི་འབྲས་བུ་ཡོང་ངེས་སྙམ་ནས་རྒད་པོ་གཉའ་
བར་ཁུར་ཏེ་ཆུའི་ཕ་ཁར་སླེབས་པ་དང་བདག་གིས་བགྲེས་སོང་ཁྱེད་དལ་བུར་བབས་
ཤོག་ཅེས་བརྗོད་པ་ན། རྒད་པོ་དེས་བབས་མི་བཏུབ་པའི་ཁར་དེ་ལས་ལྡོག་སྟེ་རྐང་
པ་གཉིས་ཀྱིས་ཁོ་བོའི་སྐེ་མཇིང་དམ་པོར་བཙིར། བདག་གིས་མགོ་བོ་བསྒུར་ནས་ལྟ་
བའི་ཚེ་ཁོའི་རྐང་པ་གཉིས་ནི་གནག་ཅིང་སྦོམ་པ་གཡག་རྒོད་ཀྱི་སུག་པ་འདྲ་བ་ཞིག་
འདུག་པས། ཁོ་བོ་ནི་ཤིན་ཏུ་སྐྲག་པར་གྱུར་ཏེ་ཕྲག་ཐོག་ནས་བསྐྱུར་རྩིས་བྱས་ཀྱང༌།
ཁོའི་རྐང་པ་གཉིས་པོས་བདག་གི་གཉའ་བ་འགུལ་མི་ཐུབ་པ་ཞིག་བཙིར་བྱུང་བས་
དབུགས་ཀྱང་གཏོང་དཀའ་བར་གྱུར་ཞིང་། དེ་མུར་མགོ་ཡུར་ཞིང་ཁ་མིག་ཐམས་
ཅད་འགག་པ་ལྟ་བུར་གྱུར་ནས་དྲན་མེད་དུ་འགྱེལ།
རྒད་པོ་དེས་རྐང་པ་གློད་རྗེས་བདག་གི་སྒལ་པ་དང་ཕྲག་པར་ཁུ་ཚུར་གྱིས་
བརྡེགས་ནས་འཆི་ལ་ཁད་ཅིག་བརྡུངས། ཁོ་བོ་ནི་ན་ཟུག་མི་བཟོད་པར་འགྱེལ་བ་
ལས་ལངས་པ་ན། རྒད་པོ་དེས་བདག་གི་གཉའ་ཐོག་ཏུ་བཞོན་ནས་དུད་འགྲོ་བཞིན་
དུ་བཀོལ། བདག་གིས་ཁོ་ཡི་བཀོད་པ་བཞིན་ནགས་སུ་སོང་ནས་ཤིང་འབྲས་ལེགས་
ཤོས་རྣམས་བཏུས་ནས་ཁོ་ལ་སྦྱིན་དགོས་པ་ཡིན། འགོར་འགྱངས་ཕྲན་བུ་བྱུང་
ནའང་ཁོ་ཡིས་ལག་གིས་བརྡེག་པ་དང་རྡོག་པས་བརྒྱབ་ནས་བདག་བརྡུང་བ་ཡིན།
ཁོ་ཡི་རྐང་ལག་གཉིས་ནི་ལྕག་ཚན་ལས་ཀྱང་གནག་པ་དང་ན་ཟུག་ཆེ་བ་ཡོད། དེ་
ལྟར་ཁོས་མུ་མཐུད་བདག་བྲན་དུ་བཀོལ་ནས་བཙོན་པ་ལྟར་ཁོ་པ་གང་དུ་འགྲོ་འདོད་
པའི་གནས་དེར་བདག་གིས་ཁོ་གཉའ་བར་ཁུར་ནས་འགྲོ་དགོས་པ་མ་ཟད། ཅུང་
ཟད་འགྲིག་མིན་བྱུང་ཚེ་ཉེས་རྡུང་དྲག་པོ་གཏོང་བ་ཡིན། ཁོ་པ་ཉིན་ལྟར་བདག་གི་
གཉའ་བར་བཞོན་ནས་སྡོད་པ་དང་བཙོག་གཅིན་ཡང་ཁོ་བོའི་ལུས་ཐོག་ཏུ་གཏོང་
བ་ཡིན། ཁོ་གཉིད་དུ་ཡུར་བའི་སྐབས་སུའང་རྐང་པ་གཉིས་ཀྱིས་བདག་གི་གཉའ་བ་
བཙིར་ནས་ཉལ་བར་བྱེད། ཁོ་གཉིད་ལས་སད་མ་ཐག་བདག་བརྡུངས་ནས་བཙན་
ཤེད་ཀྱིས་ལས་སྐུལ་བར་བྱེད། བདག་གིས་ཁོ་ལ་རྒོལ་བར་མི་ནུས་ཤིང་ཐོག་མ་ནས་
ཁོ་ལ་སྙིང་རྗེ་བྱས་པས་འགྱོད།
ཁོ་བོ་ནི་མནར་གཅོད་དང་སྡུག་སྦྱོང་འདི་ལྟར་བཟོད་དཀའ་བས་ཡིད་ལ་ཁོ་
བོས་རྒད་པོ་འདི་སྙིང་རྗེའི་སེམས་བཟང་གིས་བསྐྱངས་ནའང༌། ཕ་རོལ་པོས་བདག་
ལ་སྡུག་རྩུབ་མནར་གཅོད་འདི་ལྟར་བྱེད་པས་ཨཱ་ལཱ་ཚད་བཙུགས། ད་ནས་བཟུང་ཁོ་
བོས་ཚེ་གང་ལས་བཟང་པོ་སྒྲུབ་པར་མི་བྱེད་ཅེས་དམ་བཅའ་བཞག ཁོ་བོ་ནི་སྡུག་
སྦྱོང་དང་མནར་གཅོད་འདི་ལྟར་བཟོད་ཐབས་མ་བྱུང་བས་ད་ནི་ཤི་ནའང་དགའ་
སྙམ་པའི་བློ་ཡང་ཤར། དེ་ལྟར་ཉིན་འགའ་སོང་རྗེས་ཀྱི་ཉིན་ཞིག་བདག་གིས་རྒད་པོ་
གཉའ་བར་ཁུར་ནས་ནན་ཀྭ་སྐྱེས་པའི་ལྡུམ་ར་ཞིག་ཏུ་སླེབས་པ་དང་། དེར་ནན་ཀྭ་
མང་པོ་བསྐམས་ཟིན་འདུག་པ་དེ་ཁྲོད་ནས་ནན་ཀྭ་ཆེ་བ་ཞིག་བཏོགས་པ་དེའི་ཁོག་
དྲུས་རྗེས་རྒུན་འབྲུམ་བཏུས་ནས་དེའི་ནང་བསྙལ་ཏེ་ཉི་འོག་ཏུ་བསྲོས། ཉིན་ཤས་
སོང་བ་དང་རྒུན་ཆང་ལང་མཚམས་ཉིན་ལྟར་དེ་ནས་ཅུང་ཟད་རེ་བཏུངས་ཏེ་ཡིད་
ཀྱི་སྡུག་བསྔལ་སེལ་ཐབས་བྱས། རྒུན་ཆང་བཏུང་ནས་བཟི་བའི་ཚེ་རེ་ཞིག་སེམས་པ་
གཡེངས་ནས་ཡིད་ཀྱི་སྡུག་བསྔལ་ཡང་ཞི་བར་བྱེད། ཉིན་ཞིག་ཁོ་བོ་རྒུན་ཆང་འཐུང
བ་རྒད་པོས་མཐོང་ནས་འདི་ཅི་རེད་ཅེས་དྲིས།
བདག་གིས་འདི་ནི་ལུས་སེམས་གསོ་བའི་ཁ་སྐོམ་བཟང་པོ་ཞིག་རེད་ཅེས་བརྗོད།
སྐབས་དེར་ཁོ་བོ་ཅུང་ཟད་བཟི་ནས་ཡིད་རབ་ཏུ་མྱོས་ཤིང་སྤྲོ་བ་ཆེན་པོས་རྒད་
པོ་གཉའ་བར་ཁུར་ནས་གླུ་གཏོང་བཞིན་ནགས་ཁྲོད་དུ་བསྐྱོད་པའི་ཚེ་ཁོས་བདག་གི་
ལུས་ཐོག་ཏུ་ཡོད་པའི་རྒུན་ཆང་བླུགས་པའི་ནན་ཀྭ་དེ་ཁོ་ལ་སྤྲོད་དགོས་པའི་ལག་
བརྡ་བྱས། བདག་གིས་རྒུན་ཆང་དེ་ཁོ་ལ་སྤྲད་པ་དང་ཁོས་འཐུང་ཐེངས་གཅིག་ལ་
ཞབས་དག་བརྒྱབ་རྗེས་ཆང་སྣོད་ནན་ཀྭ་དེ་ས་ཐོག་ཏུ་བསྐྱུར་ནས་དུམ་བུར་བཀས།
ཁོ་ནི་རྒུན་ཆང་བཏུང་རྗེས་ར་རོས་ཏེ་ལུས་པོ་ཧྲ་མ་ཚུགས་པར་ཡོམ་ཡོམ་དུ་འཁྱོར་
ཞིང་། རིམ་གྱིས་ཇེ་སྡུག་ཇེ་ལོད་དུ་སོང་སྟེ་རིག་ཚོ་མི་ཟིན་པར་གཉིད་དུ་ཤོར། ཁོ་
གཉིད་སྟུག་པོ་ཁུག་མཚམས་བདག་གིས་ཤེད་ཤུགས་ཡོད་ཐང་སྤྱད་ནས་རང་གི་
གཉའ་བཙིར་བའི་ཁོའི་རྐང་པ་སྦོམ་པོ་དེ་གཉིས་པོ་སོ་སོར་ཕྲལ་ནས་རྒད་པོ་ས་ཐོག་
ཏུ་བསྐྱུར། སྐབས་དེར་ཁོ་བོ་སྡུག་བསྔལ་ལས་ཐར་ཏེ་རང་དབང་ཐོབ་པ་རང་གིས་
ཀྱང་མ་ཚོར།
བདག་གི་ཡིད་ལ་རྒད་པོ་བཟི་བ་ལས་དྭངས་ཚེ་བདག་ལ་འཚེ་བར་བྱེད་ངེས་
སྙམ་སྟེ་ནགས་ཁྲོད་ནས་རྡོ་ཆེན་ཞིག་བསྒྲུགས་ཏེ་ཁོ་པའི་ཐོད་ཁོག་ལ་གནད་དུ་
བསྣུན་པས་ཀླད་ཁྲག་ཉིལ་ཉིལ་དུ་ཐོན་ནས་དབུགས་ཀྱིས་རྒྱུ་བ་ཆད། མི་ངན་དེ་ནི་
ལས་འབྲས་དུས་སུ་སྨིན་པས་ཨཱ་ལཱ་ཐུགས་རྗེ་ཅན་གྱིས་མི་ངན་འདི་ལ་སྙིང་རྗེ་མཛད་
མི་སྲིད། དུས་དེ་ནས་བཟུང་ཁོ་བོར་རང་དབང་ཐོབ་ནས་བདེ་ཞིང་སྐྱིད་པའི་ངང་
གླིང་ཕྲན་ཐོག་རྒྱུན་དུ་ལྟོགས་དུས་ཤིང་འབྲས་བཏུས་ནས་ཟ་བ་དང་སྐོམ་དུས་གཙང་
ཆུ་བཏུང་ནས་མཚོ་འགྲམ་དུ་ཕར་འགྲོ་ཚུར་འགྲོ་བྱས་ཏེ་གྲུ་གཟིངས་ཡོང་མཁན་
བསྒུགས་ནས་བསྡད། དེའི་དུས་སུ་བདག་གི་ཡིད་ལ་རང་ཐོག་ཏུ་བྱུང་བའི་རྐྱེན་ངན་
བར་ཆད་རྣམས་དྲན་ནས་འདི་སྙམ་དུ་བསམས་པར། ཨེ་མ། ཨཱ་ལཱ་ཐུགས་རྗེ་ཅན་
གྱིས་བདག་འཆི་ཁ་ལས་བསྐྱབས་ཏེ་ངང་གིས་རང་གི་ཡུལ་དུ་སླེབས་ནས་ཁྱིམ་མི་
གཉེན་གྲོགས་རྣམས་དང་ཐུགས་འཕྲད་ཡོང་ངེས་རེད་སྙམ།
བདག་གིས་མི་མེད་གླིང་ཕྲན་ཐོག་ཡུན་རིང་རེ་སྒུག་བྱས་ནས་བསྡད་མཐར་
ཉིན་ཞིག་གྲུ་གཟིངས་ཤིག་སླེབས་བྱུང་བ་འཚོ་འགྲམ་དུ་བཀག་རྗེས་འགྲུལ་པ་རྣམས་
གྲུ་ལས་ཐོན་ཏེ་གླིང་ཕྲན་ཐོག་སླེབས། དེ་རྣམས་ཀྱིས་ཁོ་བོ་མཐོང་མ་ཐག་བདག་ལ་
བསྐོར་ནས་ཁྱོད་འདི་གར་ཇི་ལྟར་སླེབས་སམ་ཞེས་དྲིས། བདག་གིས་རང་གི་ལོ་རྒྱུས་
དང་རང་ལ་འཕྲད་པའི་འཇིགས་པ་རྣམས་ཁོ་པ་ཚོར་བརྗོད་པ་ན། མི་དེ་རྣམས་ནི་
ཧང་སང་བར་གྱུར་ནས་སྨྲས་པར། ཁྱོད་ཀྱི་གཉའ་བར་བཞོན་མཁན་དེའི་མིང་ལ་རྒྱ་
མཚོ་རྒད་པོ་ཟེར། ཁོས་བཞོན་པའི་སྐྱེ་བོ་སུ་འདྲ་ཞིག་ཡིན་ཡང་སྲོག་མགོ་ཐོན་ཐབས་
བྲལ་བ་རེད་ན་ཁྱོད་ནི་སྐྱེ་བོ་དམིགས་བསལ་ཅན་ཞིག་རེད། ཨཱ་ལཱའི་ཐུགས་རྗེས་ཁྱོད་
རྒད་པོ་དེའི་ལག་ནས་ཐར་བ་ལེགས་སོ། །ཞེས་བརྗོད་དེ་བདག་ལ་ཟས་གོས་མང་དུ་
བྱིན་ནས་ཁོང་རྣམས་དང་མཉམ་དུ་ཁྲིད།
གྲུ་གཟིངས་དེ་མཐའ་ཡས་རྒྱ་མཚོ་ཆེན་པོའི་ཁྲོད་དུ་ཉིན་ཞག་མང་པོ་བསྐྱོད་
རྗེས་བ་གམ་མཐོན་པོས་བརྗིད་པའི་གྲོང་ཁྱེར་ཞིག་ཏུ་སླེབས། ཡུལ་དེའི་མིང་ལ་
སྤྲེལ་གྲོང་ཟེར་ཞིང་། ཁང་ཁྱིམ་ཀུན་གྱི་སྒོ་དང་སྒེའུ་ཁུང་ཐམས་ཅད་རྒྱ་མཚོར་གཏད།
ཤོད་རྒྱུན་དུ་མཚན་མོ་གྲོང་མི་ཐམས་ཅད་རི་སྟེང་ནས་སྤྲེའུ་ཡོང་བར་འཇིགས་ཏེ་གྲུར་
བསྡད་ནས་མཚོ་ཐོག་ཏུ་ཉལ་བར་འགྲོ་བ་ཡིན་ཟེར། བདག་ནི་ཡ་མཚན་གྱི་བློ་ཡིས་
བསྐུལ་ཏེ་གྲོང་ཁྱེར་དུ་ལྟ་བར་བསྐྱོད། ཁོ་བོ་གྲོང་ཁྱེར་ནས་ལོག་སྟེ་མཚོ་འགྲམ་དུ་
སླེབས་པའི་ཚེ་ན་གྲུ་གཟིངས་དེ་ཐོན་ཟིན་འདུག་པས། ཁོ་བོ་ནི་གྲོང་ཁྱེར་དུ་སོང་
བས་འགྱོད་དེ་ཡིད་ལ་སྡུག་བསྔལ་གྱི་མུན་པ་གཏིབས་ཤིང་། སྔར་སྤྲེའུ་ཕྲད་པའི་
གནས་ཚུལ་དང་ཟླ་གྲོགས་རྣམས་དང་མཉམ་དུ་རྐྱེན་ངན་ཕྲད་པའི་གནས་ཚུལ་
རྣམས་ཡིད་ལ་འཆར་བས་མཚོ་ཁར་བསྡད་དེ་སེམས་སྡུག་གི་མཆི་མ་ལྷུང་ལྷུང་དུ་
ཤོར། སྐབས་དེར་ཡུལ་དེའི་སྐྱེ་བོ་ཞིག་བདག་གི་འགྲམ་དུ་ཡོང་ནས་སྨྲས་པར། སྐུ་
ཞབས་ཁྱེད་ཡུལ་ཕྱོགས་གཞན་ནས་ཕེབས་པ་འདྲ་ཞེས་བརྗོད།
བདག་གིས་ཁོ་བོ་ནི་ཡུལ་ཕྱོགས་གཞན་ནས་ཡོང་བའི་ཉམ་ཐག་གི་སྐྱེ་བོ་ཞིག་
ཡིན། གྲུ་གཟིངས་ལ་ཞུགས་ནས་ཡུལ་ཕྱོགས་གཞན་ལ་ཚོང་གི་འདུ་འགོད་བྱེད་པར་
འགྲོ་མཁན་ཡིན། ཡུལ་འདི་བརྒྱུད་ནས་འགྲོ་བའི་སྐབས་གྲོང་ཁྱེར་ནང་ལྟ་སྐོར་དུ་
བསྐྱོད་ནས་ལོག་ཡོང་བའི་ཚེ་གྲུ་གཟིངས་སོང་ཟིན་པས་འགྲོ་སྡོད་བྲལ་བའི་གནས་
སུ་གྱར་ཞེས་བརྗོད།
སྐྱེ་བོ་དེས་ཁྱོད་ང་ཅག་དང་མཉམ་དུ་མཚོ་ཐོག་ཏུ་ཉལ་བར་འགྲོ། མཚན་མོ་
འདིར་བསྡད་ན་སྤྲེའུ་ཡོང་ནས་ཁྱོད་ལ་འཚེ་བར་ངེས་སོ་ཞེས་བརྗོད།
བདག་གིས་ལགས་སོ། །ཞེས་བརྗོད་པ་དང་ཡར་ལངས་ནས་གྲུ་ནང་དུ་ཁོང་
རྣམས་དང་མཉམ་དུ་མཚོ་ཁ་དང་བར་ཁྱད་ལེ་དབར་གཅིག་ཙམ་ཆོད་པའི་མཚོ་
ཐོག་ཏུ་བསྐྱོད་ནས་ཞག་གཅིག་བསྡད། ཕྱི་ཉིན་གྲུ་ལ་བསྡད་དེ་ལོག་ཡོང་ནས་རང་
རང་གི་གནས་སུ་བཞུད། སྐྱེ་བོ་དེ་རྣམས་ཉིན་ལྟར་མཚན་མོ་མཚོ་ཐོག་ཏུ་བསྐྱོད་
པའི་གོམས་གཤིས་འཇགས། གལ་ཏེ་མཚན་མོ་གྲོང་ཁྱེར་ནང་བསྡད་ཚེ་སྤྲེའུ་ཡོང་
ནས་གསོད་པ་ཡིན། ཅི་ཕྱིར་ཞེ་ན། གླིང་ཕྲན་དེའི་ཐོག་སྤྲེའུ་ཤིན་ཏུ་མང་བས། དེ་
རྣམས་ཉིན་མོ་རི་གསེབ་ཏུ་ཉལ་སྡོད་པ་དང་། མཚན་མོ་ཁྱུ་སྒྲིག་གིས་ཡོང་སྟེ་གནོད་
སྐྱེལ་བ་དང་མི་དང་ཕྲད་ན་རུབ་བརྒྱབ་ནས་གསོད་པ་ཡིན། སྤྲེལ་གྲོང་དུ་བདག་ལ་
ཕྲད་པའི་གནས་ཚུལ་ཡ་མཚན་ཆེ་ཤོས་ནི། དེ་ཉིན་མཚན་མོ་གྲུ་ནང་དུ་ཁོ་པ་ཚོ་དང་
མཉམ་དུ་སྡོད་པའི་ཚེ་དེ་ཁྲོད་ཀྱི་སྐྱེ་བོ་ཞིག་གིས་བདག་ལ་སྨྲས་པར། སྐུ་ཞབས་ཁྱེད་
ཡུལ་ཕྱོགས་གཞན་གྱི་མི་ཡིན་ན། གྲོང་ཁྱེར་ནང་ལས་ཀ་ཡོད་དམ་ཞེས་དྲིས།
བདག་གིས་ཨཱ་ལཱ་ཚད་བཙུགས། བདག་ལ་ལས་ཀ་མེད་ལ་ཁོ་བོས་ལས་གཞན་
བྱེད་ཀྱང་མི་ཤེས། ཁོ་བོ་ནི་ཚོང་གི་ལས་སུ་གཞོལ་བའི་འབྱོར་ལྡན་པ་ཞིག་ཡིན་པས་
སྦྱིན་པ་གཏོང་ལ་དགའ། བདག་གིས་གྲུ་ཞིག་ཉོས་ནས་ཚོང་ཟོག་བྱུར་བུར་བླུགས་ཏེ་
ཡུལ་གཞན་ལ་ཚོང་དུ་འགྲོ་བའི་ལམ་དུ་རྐྱེན་ངན་ཕྲད་དེ་གྲུ་གཟིངས་རྒྱ་མཚོར་བྱིང་།
འོན་ཀྱང་ཨཱ་ལཱའི་ཐུགས་རྗེས་ཁོ་བོ་ནི་གྲུ་པང་ལ་འཐམས་ནས་སྲོག་མགོ་ཐོན་ཙམ་
བྱུང་ཞེས་བརྗོད།
བདག་གི་གཏམ་དེ་ཐོས་པ་དང་སྐྱེ་བོ་དེས་བདག་ལ་ཁུག་མ་ཞིག་བྱིན་ནས་
སྨྲས་པར། ཁྱོད་ཁུག་མ་འདི་ཁུར་ནས་མི་རྣམས་དང་མཉམ་དུ་གྲོང་ཁྱེར་ཕྱི་རོལ་དུ་
རྡོ་སྒྲུག་པར་སོང་། བདག་གིས་མི་དེ་རྣམས་ལ་ཁྱོད་རྡོ་སྒྲུག་པར་ཁྲིད་རྒྱུའི་མངག་
གཏམ་བྱེད། ཁོང་རྣམས་ཀྱིས་ཇི་ལྟར་ལས་པ་ཁྱོད་ཀྱིས་ཀྱང་དེ་ལྟར་ལས་ན་འགྲིག
ཁྱོད་རང་ཡུལ་དུ་ལོག་པའི་ལམ་གྲོན་ཞིག་རག་ཐུབ་པ་ཡིན། ཞེས་བརྗོད་ནས་བདག་
གྲོང་ཁྱེར་ཕྱི་རོལ་དུ་ཁྲིད་དེ་རྡོ་ཁུག་མ་གང་བསྒྲུགས་རྗེས་དེ་གར་ཡུད་ཙམ་བསྒུགས་
པ་ན་གྲོང་ནང་ནས་མི་མང་པོ་སླེབས་པ་དང་ཁོས་བདག་མི་དེ་དག་གི་སར་ཁྲིད་
ནས་དེ་རྣམས་ལ་སྨྲས་པར། མི་འདི་ཡུལ་ཕྱོགས་གཞན་ནས་ཡོང་བ་རེད། ཁྱོད་ཅག་
གིས་ཁོ་པ་མཉམ་དུ་ཁྲིད་ནས་རྡོ་སྒྲུག་སྟངས་བསླབས་ཏེ་ཁོ་ལ་འཚོ་རྟེན་ཞིག་ཡོང་
བའི་རོགས་རམ་གྱིས། ཁྱོད་ཅག་ལའང་འབྲས་བུ་བཟང་པོ་སྨིན་ཡོང་ཞེས་བརྗོད།
མི་དེ་དག་གིས་ལགས་སོ། །ཞེས་བརྗོད་ནས་བདག་ལ་སྤྲོ་བས་བསུ་བ་བྱས་ཏེ་
མཉམ་དུ་ཁྲིད། ཁོང་རྣམས་ཀྱང་ཁོ་བོ་དང་འདྲ་བར་རྡོ་བླུགས་པའི་ཁུག་མ་རེ་ཁྱེར་
ནས་ཤིན་ཏུ་ཡངས་པའི་ལུང་ཤུར་ཞིག་ཏུ་བསྐྱོད། དེ་རྒྱུད་དུ་གུང་ལ་བསྙེགས་འདྲའི་
ལྗོན་པའི་སྡོང་པོ་ཤིན་ཏུ་ཆེ་བ་སྐྱེས་ནས་ཡོད་པ་དེ་དག་གི་ཁྲོད་དུ་སྤྲེའུ་གྲངས་ལས་
འདས་པ་གནས་ཤིང་། དེ་རྣམས་ཀྱིས་ང་ཅག་མཐོང་མ་ཐག་བྲོས་ནས་ཤིང་རྩེར་
འཛེགས་སོང་བས་ཟླ་གྲོགས་རྣམས་ཀྱིས་ཁུག་མ་ནས་རྡོ་བཏོན་ཏེ་སྤྲེའུར་བརྒྱབ
སྤྲེའུས་ཀྱང་ཁོང་རྣམས་ཀྱི་ལད་མོ་བྱས་ནས་ཤིང་འབྲས་བཏུས་ཏེ་ཚུར་ལ་ཡང་བརྒྱབ་
བྱུང་བ་ན། བདག་གིས་ཞིབ་པར་ལྟ་བའི་ཚེ་དེ་དག་ཚང་མ་བེ་ཏ་ཡིན་པ་རྟོགས།
བདག་གིས་ཀྱང་ཟླ་གྲོགས་རྣམས་ཀྱི་ལད་མོ་བྱས་ནས་ཁུག་མའི་ནང་གི་རྡོ་
བཏོན་ནས་ཤིང་སྡོང་ཆེ་ཤོས་ཤིག་གི་རྩེ་མོར་ཡོད་པའི་སྤྲེའུ་རྣམས་ལ་བརྒྱབ་པས།
སྤྲེའུ་དེ་དག་གིས་ཤིང་ཏ་ལའི་རྒྱལ་པོའི་འབྲས་བུ་བཏུས་ཏེ་མར་ལ་ཡང་བརྒྱབ།
བདག་གི་ཁུག་མའི་ནང་གི་རྡོ་བ་མ་ཟད་གོང་ས་ཐོག་ཏུ་བེ་ཏས་ཁེངས། ཁོ་བོས་བེ་
ཏ་ཁུག་མ་གང་བསྒྲུགས་པ་དང༌། ཟླ་གྲོགས་རྣམས་ཀྱིས་ཀྱང་ཁུག་མ་བྱུར་ཁེངས་རེ་
བསྒྲུགས་རྗེས་ཐམས་ཅད་རྒྱབ་ཆ་ལོངས་ནས་ཕྱིར་ལོག་བྱས། བདག་གིས་སྔོན་དུ་ཁོ་
བོ་ཟླ་གྲོགས་རྣམས་ལ་ངོ་སྤྲོད་བྱེད་མཁན་དེ་འཚོལ་བར་སོང་ནས་བེ་ཏ་རྣམས་ཁོ་ལ་
སྤྲད་དེ་ཁོ་པས་སེམས་བཟང་གིས་བདག་ལ་ལས་བཙལ་བར་ཐུགས་རྗེ་ཆེ་ཞུས། ཁོས་
བདག་ལ་སྨྲས་པར། ཤིང་འབྲས་འདི་རྣམས་ཁྱོད་ཚོང་བར་སོང་ལ་དངུལ་རྣམས་
ཁྱོད་ཀྱི་ལག་སྣེ་གྱིས། ཞེས་བརྗོད་མཚམས་བདག་ལ་ཁོ་པའི་ཁྱིམ་གྱི་ཁང་ཆུང་གི་ལྡེ་
མིག་ཅིག་སྤྲད་དེ་སྨྲས་པར། ཁྱོད་ཀྱི་བེ་ཏ་ཚོང་འཕྲོས་རྣམས་ཁང་པ་འདི་ནང་ཞོག
ཕྱིས་ནས་ཁྱོད་དེ་རིང་ལྟར་ཉིན་ལྟར་ཁོང་རྣམས་དང་མཉམ་དུ་ཤིང་འབྲས་ལེན་
པར་སོང་ལ་དེ་རྣམས་བཟང་ཞན་དབྱེ་འབྱེད་ཀྱིས་ཚོང་འབབས་རྣམས་ལག་སྣེ་གྱིས་
ལ་སླད་ཁྱོད་རང་ཡུལ་དུ་ལོག་པའི་ལམ་གྲོན་ཡང་ད་ལྟ་ནས་བསགས་ན་ཐིགས་པ་
བསགས་ནས་རྒྱ་མཚོ་ཆགས་ཐུབ་ཅེས་བརྗོད།
བདག་གིས་བཀའ་དྲིན་ཆེ། ཁྱོད་ལ་ཨཱ་ལཱའི་ཐུགས་རྗེས་གཟིགས་པ་ཤོག་ཅེས་
བརྗོད།
བདག་གིས་ཁོ་པའི་ངག་བཀོད་ལྟར་ཉིན་ལྟར་རྡོ་ཁུག་མ་རེ་བསྒྲུགས་ཏེ་ཟླ་
གྲོགས་རྣམས་དང་མཉམ་དུ་ཤིང་ཏ་ལའི་རྒྱལ་པོའི་འབྲས་བུ་ལེན་པར་བསྐྱོད། དེ་
ལྟར་ཉིན་བསྟུད་ཀྱིས་དུས་ཡུན་རིང་པོ་སོང་བས་བེ་ཏ་འབོར་ཆེན་བསགས་པ་དང་
འབོར་ཆེན་བཙོངས་ནས་དངུལ་ཧ་ཅང་མང་པོ་གསོག་ཐུབ་པ་བྱུང་བས། རང་གིས་
འདོད་པ་ཡོད་པའི་ཅ་དངོས་མང་པོ་ཉོ་སྒྲུབ་ཀྱིས་གནས་བབ་ཀྱང་ཇེ་བཟང་དུ་སོང་།
ཁོ་བོའི་བློ་ངོར་ཡང་རང་ལ་ལམ་འགྲོ་ཡག་པོ་འདུག་སྙམ་ནས་དགའ་བ་སྐྱེས།
ཉིན་ཞིག་ཁོ་བོ་མཚོ་ཁད་དུ་འགྲོ་སྐབས་ཚོང་གྲུ་ཞིག་སྤྲེའུ་གླིང་ཕྲན་གྱི་ཕྱོགས་
སུ་སོང་ནས་དེ་གར་བསྡད་པ་དང༌། ཚོང་པ་རྣམས་གྲུ་ལས་བབས་རྗེས་རང་རང་གི་
ཚོང་ཟོག་ཁྱེར་ནས་ཚོང་གི་འདུ་འགོད་བྱེད་པར་གྲོང་ཁྱེར་ནང་དུ་སོང་སྟེ་བེ་ཏ་དང་
ཚོང་ཟོག་བསྒྲུབས། དེ་མར་བདག་གིས་གནས་ཚང་དུ་སོང་ནས་ཁོ་བོ་གྲུ་གཟིངས་
དེར་བསྡད་ནས་རང་ཡུལ་དུ་ལོག་རྒྱུ་ཡིན་ལུགས་བརྗོད་པ་ན། གནས་པོས་ཁྱོད་ཀྱི་
འདོད་པ་ལྟར་གྱིས་ཤིག་ཅེས་བརྗོད་བྱུང་བས། ཁོ་བོས་གནས་པོར་བཀའ་དྲིན་ཆེ་
ཞུས་ཀྱིས་དེ་ནས་གྱེས་ཏེ་གྲུ་ཐོག་ཏུ་གྲུ་དཔོན་བཙལ་ནས་ཐོན་སྐྱོད་ཀྱི་སྐད་ཆ་བྱས་
མཚམས་རང་གི་བེ་ཏ་དང་ཅ་དངོས་རྣམས་གྲུ་ཐོག་ཏུ་དབོར་རྗེས་སྤྲེལ་གྲོང་ནས་
ཐོན་ཏེ་སླར་ཡང་མཚོ་འགྲུལ་བྱེད་འགོ་ཚུགས།
ང་ཅག་རྣམས་མཚོ་གླིང་ནས་མཚོ་གླིང་དང་གླིང་ཕྲན་ནས་གླིང་བརྒྱུད་དེ་སོང་།
གྲུ་གཟིངས་ནི་གྲོང་ཁྱེར་གར་སླེབས་སར་གནས་སྡོད་ཀྱིས་དེ་གར་གནས་སྐོར་དང་
ཚོང་གི་འདུ་འགོད་བྱས། བདག་གིས་ཏ་ལའི་འབྲས་བུ་རྣམས་དངུལ་དང་དངོས་པོ་
གང་རུང་ལ་བརྗེ་ཚོང་གིས་ཚོང་ཁེ་བཟང་པོ་བྱུང་བས་སྔར་གྱི་གུན་ཕོག་བྱུང་རིགས་
ཡོངས་རྫོགས་ཕྱིར་ལོག་ཐོག་འཕྲོ་ལྷག་ཀྱང་གང་ཙམ་བྱུང༌།
དེ་ཉིན་ང་ཅག་རྣམས་ལི་ཤི་དང་གཡེར་མའི་ཐོན་ཁུངས་བཟང་བའི་གླིང་ཕྲན་
ཞིག་གི་ཐོག་ཏུ་སླེབས། འགྲུལ་པ་རྣམས་ཀྱི་ཤོད་རྒྱུན་ལྟར་ན་གཡེར་མའི་སྡོང་པོ་
ཡོད་ཚད་ལ་སྟེང་དུ་ཉི་མ་དང་ཆར་པ་འགོག་པའི་ལོ་མ་ཆེན་པོ་རེ་ཡོད་ལུགས་དང་།
ཉི་མ་ནུབ་པ་དང་ཆར་པ་ཆད་པ་ན་ལོ་མ་དེ་དག་གཡེར་མའི་སྡོང་པོའི་གཞོགས་
ཤིག་ལ་ཟུར་ནས་སྡོད་ལུགས་བརྗོད། བདག་གིས་བེ་ཏས་གཡེར་མ་དང་ལི་ཤི་མང་
པོ་བརྗེས་ནས་ཁུར། ངེད་རྣམས་མུ་མཐུད་བསྐྱོད་དེ་ཤིང་མཆོག་ཙན་དན་ཐོན་ཁུལ་
གུ་མར་ཞེས་པའི་གླིང་ཆུང་ཞིག་དང་ས་རྒྱ་ལེ་དབར་བརྒྱ་ཕྲག་ལྔ་ཙམ་ཡོད་པའི་ཙན་
དན་ཐོན་ཁུངས་བཟང་བའི་གླིང་ཕྲན་ཆེན་པོ་ཞིག་ཏུ་འབྱོར། ཡུལ་དེའི་མི་རྣམས་
ངན་པའི་སྤྱོད་པ་ལ་གོམས་ཤིང་། ཆང་རག་ལ་དགའ་བ། རང་གི་དད་མོས་ཀྱི་
ཆོས་ལུགས་མེད་པ་ཞིག་ཏུ་མཆིས། ཡང་ངེད་རྣམས་མུ་ཏིག་ཐོན་ཁུངས་བཟང་བའི་
ཡུལ་ཞིག་ཏུ་སླེབས། བདག་གིས་ཆུར་འཛུལ་མིར་བེ་ཏ་རྔན་པར་བྱིན་ནས་བདག་ལ་
བསོད་ནམས་ཀྱི་བསྒོ་སྐལ་ཡོད་ན་མུ་ཏིག་ཕྲན་བུ་ལེན་རོགས་ཞེས་བརྗོད།
ཆུ་ནང་དུ་འཛུལ་མི་དེ་དག་གིས་མཚོ་གཏིང་དུ་འཛུལ་ནས་རྩ་ཆེའི་མུ་ཏིག་རྡོག་
པོ་ཆེ་བ་མང་པོ་བླངས་ཏེ་སྨྲས་པར། ཨཱ་ལཱའི་ཐུགས་རྗེས་གཟིགས་ནས་སྐུ་ཞབས་ཁྱོད་
ལ་སྐུ་གསོད་འདུག་གོ་ཞེས་བརྗོད། བདག་གིས་མུ་ཏིག་རྣམས་བླངས་ནས་ཡིད་ལ་སྤྲོ་
བ་ཆེས་ཆེར་འཕེལ། །དེ་ནས་བདག་གིས་ཟླ་གྲོགས་རྣམས་དང་མཉམ་དུ་མུ་མཐུད་
མཚོ་འགྲུལ་བྱས་ནས་ཨཱ་ལཱའི་ཐུགས་རྗེས་པཱ་ཟོ་རར་བདེ་འབྱོར་བྱུང་བ་དང་དེ་གར་
ཉིན་ཤས་བསྡད་རྗེས་ཚོང་རྣམས་ཁུར་ནས་སྦག་ཏཱར་ཕྱིར་ལོག་གིས་ཁྱིམ་མི་སྤུན་
མཆེད་རྣམས་དང་མཉམ་འཛོམས་བྱུང་ཞིང༌། ཁོང་རྣམས་ཀྱིས་བདག་རང་ཡུལ་དུ་
བདེ་འབྱོར་བྱུང་བར་བཀྲ་ཤིས་བདེ་ལེགས་ཞུས།
བདག་གིས་རྒྱུ་དངོས་རྣམས་མཛོད་དུ་བཅུག་ནས་ངན་སློང་ཉམ་ཐག་རྣམས་ལ་
སྦྱིན་པ་རྒྱ་ཆེ་བཏང་བ་དང་། གཉེན་ཉེ་གྲོགས་པོ་རྣམས་ལ་ལེགས་གཟོའི་ཕྱག་རྟགས་
ཕུལ་བ་མ་ཟད། རྒྱུན་དུ་ཁོང་རྣམས་ལ་མགྲོན་འབོད་སྟོན་གཤོམས་ཀྱིས་བཀུར་སྟི་
བྱས། ཐེངས་འདིར་བདག་ལ་ཁེ་འབབ་ནི་རྒྱ་མཚོར་ཤོར་བའི་ཚོང་ཟོག་གི་ལྡབ་བཞི་
ཙམ་བྱུང་བས། དུས་དེ་ནས་བཟུང་ཁོ་བོས་སླར་ཡང་སྔར་གྱི་རྒྱས་སྤྲོས་དང་རྩེད་འཇོ་
སོགས་བག་མེད་ཀྱི་གནས་ལ་རོལ་ཏེ་སྔར་བྱུང་བའི་འཇིགས་པ་དང་སྡུག་བསྔལ་
རྣམས་ཡིད་ཡུལ་ནས་ནམ་མཁའི་འཇའ་ལྟར་ཡལ།
མཚོ་འགྲུལ་བ་ཤིན་པ་ཏཱས་རང་གི་མཚོ་འགྲུལ་ཐེངས་ལྔ་པའི་ལོ་རྒྱུས་གླེང་ཟིན་
པ་ན། ཁོང་གིས་འདི་ནི་ཁོ་བོ་མཚོ་འགྲུལ་ཐེངས་ལྔ་པ་བྱེད་རིང་ཕྲད་པའི་འཇིགས་
པ་ཤིན་ཏུ་ཆེ་བ་དེ་ཡིན། ད་ནི་ཁྱེད་རྣམས་གསོལ་ཟས་གནང་ཞེས་བརྗོད། བཟའ་
བཏུང་ཟིན་མཚམས་ཁོས་འཁོར་གཡོག་གསེར་ཊམ་བརྒྱ་ཕྲག་གཅིག་ལེན་དུ་བཏང་
ནས་དེ་དག་དོས་པ་ཤིན་པ་ཏཱར་བྱིན།
དོས་པ་ཤིན་པ་ཏཱས་གསེར་ཊམ་རྣམས་ཁུར་ནས་ཡ་མཚན་ཆེན་པོའི་ངང་རང་
ཁྱིམ་དུ་ལོག་སྟེ་གཉིད་ལ་ཡུར། ཕྱི་ཉིན་ཞོགས་པ་མལ་ལས་ལངས་ཏེ་ཁ་འདོན་ཟིན་
པ་དང་མཚོ་འགྲུལ་བ་ཤིན་པ་ཏཱའི་ཁྱིམ་དུ་སོང་བ་ན་སྦྱིན་བདག་གིས་གུས་པ་ཆེན་
པོས་སྣེ་ལེན་གྱིས་ཁོང་གཉིས་གླེང་མོལ་བྱས་ནས་བསྡད། དེ་ནས་གཉེན་གྲོགས་
རྣམས་འཛོམས་མཚམས་སྦྱིན་བདག་གིས་གསོལ་སྟོན་བཤམས། ཐམས་ཅད་བཟའ་
བཏུང་ཚིམ་པར་བྱས་རྗེས་མཚོ་འགྲུལ་ཐེངས་དྲུག་པའི་ལོ་རྒྱུས་གླེང་འགོ་བཙུགས།
      
      མཚོ་འགྲུལ་ཐེངས་དྲུག་པ།
སྤུན་གྲོགས་ཚོ། ཁྱོད་རྣམས་གོ་བར་གྱིས་ཤིག བདག་མཚོ་འགྲུལ་ཐེངས་ལྔ་པ་
ནས་ལོག་རྗེས་ཡིད་ལ་སྤྲོ་བ་རབ་ཏུ་འཕེལ་ཞིང་། ཉིན་ལྟར་སྟོན་མོ་དང་སྤྲོ་རྩེད་ཁོ་
ནས་དུས་བདའ་བར་བྱས་པས། སྔར་གྱི་འཇིགས་པ་དང་སྡུག་བསྔལ་རྣམས་གཏིང་
བརྗེད་དུ་སོང༌། དེ་ལྟར་ཁོ་བོ་ནི་ནོར་ལོངས་སྤྱོད་ཀྱིས་ཕྱུག་པའི་རྒྱགས་རློམ་གྱིས་
ཡིད་དགའ་བདེས་མྱོས་ནས་སྡོད་པའི་སྐབས་ཉིན་ཞིག་ཚོང་པ་འགའ་ཚོང་ནས་
འཁོར་ཏེ་སྤྲོ་བ་དང་ལྡན་པའི་ངང་ཁྱིམ་དུ་སླེབས། དེ་རྣམས་མཐོང་བས་ཁོ་བོ་ཡང་
ཚོང་ནས་ཕྱིར་འཁོར་ཏེ་ཁྱིམ་མི་སྤུན་མཆེད་དང་མཉམ་འཛོམས་བྱུང་བའི་སྤྲོ་བ་ཡིད་
ལ་འཆར་ནས་སླར་ཡང་ཚོང་ལ་འགྲོ་རྒྱུའི་བློ་འགོག་ཏུ་མེད་པ་ཞིག་ཤར། དེ་ནས་
བདག་གིས་བྲིན་ཁ་རྒྱུག་པའི་ཚོང་ཟོག་མང་པོ་ཉོ་སྒྲུབ་ཀྱིས་དོ་བཅད་བརྒྱབ་སྟེ་པཱ་ཟོ་
རར་ཐོན། དེ་གར་གྲུ་གཟིངས་ཆེན་པོ་ཞིག་ནང་འགྲུལ་པ་དང་དངོས་ཟོག་བླུགས་ཏེ་
ཐོན་གྲབས་ཡོད་པས་ཁོ་བོས་གྲུ་གཟིངས་དེར་ཞུགས་ནས་འགྲུལ་པ་དེ་རྣམས་དང་
མཉམ་དུ་བསྐྱོད།
ང་ཅག་རྣམས་མཚོ་ཐོག་ཏུ་བར་མེད་བསྐྱོད་དེ་ཡུལ་དང་གྲོང་ཁྱེར་མང་པོར་
གནས་སྐོར་དང་ཚོང་གི་འདུ་འགོད་བྱས་ནས་འགྲུལ་ལམ་གྱི་བདེ་བ་ལོངས་སུ་སྤྱད།
ཉིན་ཞིག་གྲུ་གཟིངས་མཚོ་ཐོག་ཏུ་སྐྱོད་བཞིན་པའི་སྐབས་གློ་བུར་དུ་གྲུ་དཔོན་དེ་སྨྱོ་
བ་ལྟར་རང་ངོ་རང་གིས་བྲད་དེ་ད་ནི་ཆགས་སྒོ་བསླང་སོང་ཞེས་བརྗོད་ནས་སྡུག་
བསྔལ་གྱིས་ངུ་འབོད་དྲག་པོ་བྱེད། ང་ཅག་རྣམས་ནི་དོན་ཇི་བྱུང་ཆ་མ་རྟོགས་པས་
གྲུ་དཔོན་ལ་ཁྱོད་ཅིའི་ཕྱིར་ངུ་བ་ཡིན་ཞེས་དྲིས།
གྲུ་དཔོན་ན་རེ། ཁྱོད་ཅག་གོ་བར་གྱིས་ཤིག ང་ཅག་རྣམས་ལམ་འཛོལ་ནས་
རྒྱུས་མེད་ཀྱི་མཚོ་ཆེན་ཞིག་ཏུ་སླེབས་འདུག་པས། ད་ནི་ང་ཅག་རྣམས་འཆི་རྒྱུར་ཉེ་
བས་ཚང་མས་ཨཱ་ལཱར་གསོལ་བ་སྨོན་ལམ་འདེབས་དགོས།
དེ་མུར་གྲུ་དཔོན་གྱིས་གྲུ་གཟིངས་ཀྱི་དར་ཤིང་ཐོག་འཛེགས་ནས་གྲུ་དར་
འབེབས་རྩིས་བྱེད་པ་ན། རྒྱ་མཚོའི་རླུང་ཆེན་དྲག་པོ་ལྡང་བས་གྲུ་དར་ཚལ་བུར་
བཏང་བ་དང་མཚོ་རླབས་དྲག་པོས་གྲུ་གཟིངས་ཀྱི་སྒྱུར་ཀ་བཅག སྒྱུར་ཀ་མེད་པའི་
གྲུ་གཟིངས་དེ་རླུང་རླབས་ཀྱིས་རི་བོ་མཐོན་པོ་ཞིག་གི་འགྲམ་དུ་བདས། གྲུ་དཔོན་
གྱིས་དར་ཤིང་ནས་ཤུར་འདྲེད་ཀྱིས་བབས་ཏེ་སྨྲས་པར། ད་ནི་ང་ཅག་རྣམས་ལ་རྐྱེན་
ངན་དྲག་པོ་ཕྲད་དེ་སྲོག་མགོ་ཐོན་ཐབས་བྲལ་ཞིང་། ལས་དབང་ཟློག་ཐབས་མེད་
པས་ཨཱ་ལཱར་སྐྱབས་བཅོལ་རྒྱུ་ལས་གཞན་པའི་ཐབས་གང་ཡང་མེད་ཅེས་འུ་ཐུག་གིས་
བརྗོད། སྐབས་དེར་ང་ཅག་རྣམས་གསོན་པའི་རེ་བ་བྲལ་ཏེ་ཐམས་ཅད་ཉ་ཁོག་ཏུ་
འགྲོ་རྒྱུའི་སྡུག་བསྔལ་གྱིས་ངུ་ཅོ་དིར་དིར་དུ་གནས་པའི་སྐབས་གྲུ་གཟིངས་བྲག་རྡོ་
ཞིག་ལ་བརྔུངས་ནས་ཚལ་བུར་སོང་བས་འགྲུལ་པ་དང་དངོས་ཟོག་ཐམས་ཅད་མཚོ་
ནང་དུ་ལྷུངས། འགྲུལ་པ་རྣམས་ལ་ལ་མཚོ་ནང་དུ་ཤི། ལ་ལ་བྲག་ལ་འཁྱུད་ནས་རི་
སྟེང་དུ་སླེབས། ཁོ་བོ་ཡང་རླུང་རྟས་འཁྱོགས་ནས་རི་སྟེང་དུ་སླེབས། རི་བོ་མཐོན་
པོ་དེ་ནི་དོན་དུ་མི་མེད་གླིང་ཕྲན་ཞིག་ཏུ་མཆིས། དེ་གའི་མཚོ་འགྲམ་དུ་གྲུ་གཟིངས་
ཆག་རོ་དང་ཅ་དངོས་མང་པོ་རི་བོ་ལྟར་སྤུངས་ནས་འདུག་པ་དེ་དག་ལ་བལྟས་ན་དེ་
རྒྱུད་དུ་རྟག་ཏུ་མཚོ་གྲུར་རྐྱེན་ངན་ཕྲད་དེ་རྒྱ་མཚོར་བྱིང་བའི་གྲུ་ནང་གི་དངོས་ཟོག་
རྣམས་རླུང་རླབས་ཀྱིས་བདས་ཏེ་མཚོ་ཁད་དུ་ཕུང་གསོག་རི་བོ་ལྟར་དུ་གྱུར།
ང་ཅག་སྲོག་མགོ་ཐོན་པའི་གྲུ་ནང་གི་ཟླ་གྲོགས་རྣམས་ཁ་འཐོར་ནས་གླིང་ཕྲན་
ཐོག་གང་སར་འགྲམ། ཁོང་རྣམས་ནི་ཡིད་ལ་འཇིགས་པས་གཙེས་རྐྱེན་བློ་རྣལ་དུ་མི་
ཕབ་པར་སྨྱོ་བ་ལྟར་བྱ་བྱེད་ཐམས་ཅད་ཚུལ་དང་མི་ལྡན་པར་གྱུར། ཁོ་བོས་མཐོ་ས་
ཞིག་ལ་སོང་ནས་ལྟ་བའི་ཚེ། གླིང་ཕྲན་དེ་ཐོག་གི་རི་བོའི་ཁོག་ནས་ཆུ་རྒྱུན་ཞིག་ལྷུང་
ལྷུང་དུ་ཐོན་ཏེ་ཕར་ཕྱོགས་ཀྱི་རི་བོའི་ཁོག་ཏུ་འབབ་ཅིང༌། ཆུ་བོའི་ངོགས་དང་བཞུར་
རྒྱུད་ས་ཆ་གང་སར་གཡུ་བྱུར་མུ་ཏིག་ལ་སོགས་རིན་པོ་ཆེ་སྣ་ཚོགས་ས་རྡོ་དང་མཉམ་
པར་ཡོད་པ་དེ་དག་ལས་མིག་གིས་མི་བཟོད་པའི་འོད་ཟེར་འཕྲོ་བཞིན་འདུག ཡུལ་
དེ་ནས་ད་དུང་ཨ་ག་རུ་དང་འབྲུག་མཆིལ་སོགས་ཀྱང་ཐོན་པ་ཡིན། གཞན་ཡང་
འབྲུག་མཆིལ་ཆུ་མིག་ནི་ལཱ་འཁེང་པ་དང་འདྲ་ཞིང༌། ཚ་དྲོད་ཀྱིས་བཞུས་ཏེ་དྲི་ཞིམ་
འཐུལ་བཞིན་མཚོ་ཁད་དུ་རྒྱུག་བྱུང་བ་རྒྱུན་དུ་ཆུ་སྲིན་ན་ཀྲས་བཟས་རྗེས་ཁོག་ནང་
དུ་ཟན་འགྱུར་བྱུང་ནས་མར་བསྐྱུགས་པ་རྡོག་པོ་ཆགས་ཏེ་ཆུ་ཁར་གཡེང་ནས་ཁ་དོག་
དང་དབྱིབས་འགྱུར་ཏེ་མཚོ་ཁར་ཐོན། རྒྱུ་ཉམས་ཆུབ་པའི་ཚོང་རིགས་ཀྱིས་དེ་དག་
བསྒྲུགས་ནས་རིན་གོང་ཆེན་པོར་ཚོང་བ་ཡིན། དེ་རྒྱུད་ཀྱི་འབྲུག་མཆིལ་ཆུ་མིག་གི་
ཆུ་རྩ་ནི་རི་བོ་གཡང་གཟར་ཅན་གྱི་ཁྲོད་དུ་ཡོད་པས་མི་ཡི་འགྲོ་བ་ཐར་ཐབས་མེད།
ང་ཅག་རྣམས་མི་མེད་གླིང་ཕྲན་ཐོག་གྱར་བས་རང་འབྱུང་ཁམས་ཀྱི་མཛེས་
ཆོས་ལ་ལྟ་བཞིན་ཨཱ་ལཱ་ཐུགས་རྗེ་ཅན་གྱི་བཟོ་བཀོད་ལ་བསྔགས་བརྗོད་བྱས། སྐབས་
དེར་ང་ཅག་རྣམས་ནི་སྲོག་མགོ་མི་ཐོན་པའི་བློ་གཡེང་དང་སྡུག་བསྔལ་གྱི་ཀློང་དུ་
ཚུད། ངེད་རྣམས་ལ་མཚོ་འགྲམ་ནས་འབྲུ་རིགས་ཕྲན་བུ་རྙེད་པ་དེ་དག་ལ་བདག་
ཚགས་གཅེས་སྤྲས་ལྷོད་མེད་བྱས་ཏེ་དེ་དག་འཛད་དོགས་ཀྱིས་ཉིན་གཉིས་རེར་མ་
གཏོགས་བཟའ་བཏུང་མི་བྱེད། ང་ཅག་གི་ཁྲོད་ནས་ཉིན་ལྟར་ཟླ་གྲོགས་འགའ་འཆི་
འགྲོ་བ་ཡིན། ཟླ་གྲོགས་འཆི་བའི་ཚེ་ངེད་ཚོས་དེའི་ཕུང་པོ་ཆུ་ཡིས་བཀྲུ་བ་དང་མཚོ་
འགྲམ་ནས་བསྒྲུགས་པའི་རས་གོས་གཡོགས་ཏེ་དུར་དུ་སྦེད། ཕྱིས་ཟླ་གྲོགས་རྣམས་
གཅིག་མཇུག་གཉིས་མཐུད་ཀྱིས་འཆི་བས་གསོན་པོར་གནས་པ་ནམ་ལངས་ཀྱི་སྐར་
མ་བཞིན་ཇེ་ཉུང་དུ་སོང་ཐོག ལྷག་འཕྲོ་རྣམས་ཀྱང་གྲོད་པ་ན་བས་ལུས་ཟུངས་ཇེ་
སྡུག་ཇེ་ཞན་དུ་སོང་སྟེ་འདུ་བྱེད་སྟོངས། མཐར་གླིང་ཕྲན་ཐོག་ཁོ་བོ་གཅིག་པུ་ལས་
མ་ལྷག དུས་དེ་ཤེད་ན་འབྲུ་རིགས་ཀྱང་ཟད་ལ་ཉེ་ཞིང༌། ཟླ་གྲོགས་རྣམས་ཀྱང་
འདས་ཟིན་པས། ཁོ་བོ་གཅིག་པུ་རང་གི་གྲིབ་མ་དང་འགྲོགས་པ་ལས་གཞན་གྱི་
ཐབས་མེད་པས་སེམས་སྡུག་གིས་ངུ་བཞིན་དུ་རང་གིས་རང་ལ་བདག་སྔོན་ནས་ཤི་
ན་ཟླ་གྲོགས་རྣམས་ཀྱིས་ཁོ་བའི་རྗེས་མཇུག་བྱེད་སྲིད་ཀྱང་ད་ནི་ང་རང་གཅིག་པུར་
ལུས་པས་ཨཱ་ལཱར་གསོལ་བ་འདེབས་རྒྱུ་ལས་གཞན་གྱི་བྱ་ཐབས་མེད་དོ་ཞེས་བརྗོད།
ཉིན་ཤས་སོང་རྗེས་ད་ནི་གསོན་པའི་རེ་བ་བྲལ་གཤིས། བདག་གིས་དོང་ཞིག་
དྲུས་ནས་བདག་ལུས་པོ་འགུལ་སྐྱོད་མི་ཐུབ་པའི་མཚམས་སུ་ས་དོང་འདི་ནང་དུ་
ཉལ་ནས་ཤི་ན་རླུང་གིས་བདས་པའི་ས་རྡོ་དང་བྱེ་མས་ས་དོང་འདི་མནན་ཏེ་ཤ་རུས་
ཐང་འགྲེམས་ཀྱི་བྱ་བ་ཡ་ང་བ་དེ་འདྲ་ཡོང་མི་སྲིད་ཅེས་ཆིག་ལབ་བརྒྱབ། སྐབས་
དེར་བདག་གི་ཡིད་ལ་སྔར་ཁོ་བོ་མཚོ་འགྲུལ་ཐེངས་ལྔ་བྱས་པ་ཚང་མར་སྲོག་ཉེན་
གྱི་འཇིགས་པ་གཅིག་ལས་ཀྱང་གཅིག་ཆེ་བ་འབའ་ཞིག་བྱུང་བར་སྣ་མི་སུན་པར་ད་
དུང་ཐག་རིང་མི་ཡུལ་དུ་ཚོང་ལ་འགྲོ་བ་འདི་འདྲ་ཅི་ཡིན་སྙམ། ཁོ་བོ་ནི་སྲོག་ཉེན་གྱི་
འཇིགས་པ་ཕྲད་ནས་སྐྱོབ་པའི་ཐབས་མེད་པའི་མཚམས་སུ་ད་གཟོད་རྨོངས་པ་སད་
དེ་བདག་ལ་ནོར་ལོངས་སྤྱོད་ཐོགས་པ་མེད། བདག་གི་རྒྱུ་ནོར་རྣམས་ཇི་ལྟར་བག་
མེད་དུ་སྤྱད་ཀྱང་ཚེ་གང་རིང་འཛད་མི་སྲིད་ན་ད་དུང་བློ་ཡིད་མི་ཚིམ་པར་དཀའ་
བ་སྤྱོད་པ་ཅི་ཡིན། འདི་ནི་རང་སྡུག་རང་གིས་ཉོས་པ་མ་ཡིན་ནམ་ཞེས་རང་གིས་
རང་ལ་འཁང་སྟེ། ད་ནས་བཟུང་ཁོ་བོས་སྔར་འགྱོད་ཕྱི་འདོམས་ཀྱིས་གླེན་པའི་བྱ་བ་
འདི་རིགས་གཏན་ནས་མི་བྱེད་པའི་དམ་བཅའ་བཞག དེ་ནས་ཁོ་བོས་ཞིབ་བློ་ལན་
མར་བསྐོར་བའི་མཐར་འདི་སྙམ་དུ་བསམས་པར། ཨཱ་ལཱ་ཚད་བཙུགས། ཆུ་བོ་འདི་
ལ་འབྱུང་བའི་རྩ་བ་དང་འབབ་པའི་གནས་ཡོད་ངེས་ན་མཐར་ཆུ་བོ་འདི་མི་ཡི་འགྲོ་
བ་གནས་པའི་ཡུལ་ཞིག་ཏུ་འབབ་ངེས་པས། བདག་གིས་རང་ཉིད་གཤོངས་ཙམ་གྱི་
གྲུ་ཆུང་ཞིག་བཅོས་ནས་དེར་བསྡད་དེ་ཆུ་བོ་གང་འགྲོའི་གཞུང་དུ་བསྐྱོད་ཚེ་ཨཱ་ལཱའི་
ཐུགས་རྗེས་གཟིགས་ནས་ལམ་བར་གེགས་བར་མ་བྱུང་ན་སྲོག་ཉེན་གྱི་འཇིགས་པ་
ལས་གྲོལ་ཐུབ་པ་དང༌། ངེས་མེད་ཆུ་ལམ་མ་རྙེད་པར་ཆུ་ནང་དུ་ཤི་ནའང་འདིར་
འཆི་རྒྱུ་བསྒུགས་ནས་སྡོད་པ་ལས་དྲག་པ་ཡོང་སྙམ། དེ་མར་བདག་གིས་ཨ་ག་རུའི་
ལྗོན་པ་བསགས་ནས་ཆུ་འགྲམ་དུ་གྲལ་སྟར་བསྒྲིགས་ཏེ་བཞག་རྗེས་གྲུ་གཟིངས་ཆག་
རོ་དེའི་ནང་ནས་ཐག་པ་ཞིག་བཙལ་བ་དེས་ཨ་རུའི་ལྗོན་པ་རྣམས་དམ་པོར་སྦྲེལ་
ཐོག སྟེང་དུ་གྲུ་པང་བཏིངས་ཤིང་ཐི་གུས་དམ་པོར་བཏགས་ནས་རྫིང་དང་སྦྲེལ།
གཡས་གཡོན་དུ་སྐྱ་བ་རེ་རེ་བསྒར་ཏེ་གྲུ་ཆུང་ཞིག་བཟོས། དེ་ནས་བདག་གིས་གཡུ་
བྱུར་མུ་ཏིག་སོགས་རིན་པོ་ཆེའི་རིགས་དང་འབྲུག་མཆིལ་སོགས་དངོས་རིགས་མང་
པོ་བསྒྲུགས་ཏེ་གྲུ་ནང་དུ་བླུགས་པ་དང༌། འབྲུ་རིགས་ལྷག་འཕྲོ་རྣམས་ཀྱང་ཁུར་ནས་
གླུ་འདི་ལྟར་བླངས།
མི་སྡོད་མི་སྡོད་ཉེན་གནས་འདིར་མི་སྡོད། །
ཞུམ་པ་མེད་པར་ཁང་ཁྱིམ་བཞག་སྟེ་འགྲོ།།
ཁྱོད་ལ་ལུས་པོ་གཅིག་ལས་མེད་ན་ཡང་། །
ཁྱོད་རང་སྡོད་པའི་གནས་ནི་གང་སར་ཡོད། །
ཞག་པོར་འགྱུར་བའི་དོན་ལ་ཡིད་མི་སྐྱོ། །
རྐྱེན་ངན་བར་ཆད་ལ་ནི་རྫོགས་དུས་ཡོད། །
ལས་ཀྱི་བསྐོས་པར་འདི་རུ་འཆི་དགོས་པའི། །
མི་དེ་ཡུལ་ཕྱོགས་གཞན་ལ་བདའ་མི་སྲིད། །
གལ་ཆེའི་དོན་དེ་གཞན་ལ་བཅོལ་མི་རུང༌། །
རང་ལས་ལྷག་པའི་ཡིད་ཆེས་བྱེད་ཡུལ་མེད།།
བདག་གིས་གྲུ་ཆུང་བསྡད་དེ་ཆུ་བོའི་གཞུང་དེད་ནས་སོང་བ་ན། གང་ཙམ་
ཞིག་ན་ཆུ་བོ་དེ་རི་ཕུག་ཅིག་ཏུ་འཛུལ། རི་ཕུག་དེ་མུན་པ་ནག་ཅིང་གུ་དོག་པས་
གྲུ་ཆུང་དེ་ཡང་གཡས་གཡོན་དུ་བརྡར་བཞིན་བརྡར་བཞིན་འགྲོ་བ་དང་སྐབས་རེ་
བདག་གི་སྤྱི་བོ་ཡང་སྟེང་གི་བྲག་ལ་ཐུག་འགྲོ་བས་ཕྱིར་བཤོལ་བྱེད་རྩིས་བྱས་ཀྱང་རི་
ཕུག་དོག་པས་བྱ་ཐབས་མ་རྙེད་པས། ད་ནི་འདིར་ཡོང་བ་ཉེས་སོང་སྙམ་ནས་རང་
གིས་རང་ལ་རི་ཕུག་འདི་ཇེ་དོག་ཏུ་སོང་ནས་གྲུ་ཆུང་འགྲོ་སྐྱོད་མ་ཐུབ་པར་རྒྱབ་
མདུན་གང་དུ་ཡང་ཐར་བའི་ལམ་མ་རྙེད་ན་འདི་ནང་དུ་འཆི་རྒྱུ་ལས་མ་འདས་སམ་
ཞེས་ཆིག་ལབ་བརྒྱབ། ད་ནི་བྱ་བའི་ཐབས་གང་ཡང་མེད་པས་ཁོ་བོས་ཐམས་ཅད་
ལས་ཀྱི་བསྐོས་ཐང་ལ་བཅོལ་ནས་གདོང་པ་གྲུ་ལ་སྦྱར་ཏེ་ཆུ་བོས་གང་ཁྱེར་བཞིན་
དུ་སོང༌། མུན་པ་ནག་པའི་རི་ཕུག་ནང་ཉིན་མཚན་གྱི་བགྲོད་པ་ཡང་མི་ཤེས་པས་
ཡིད་ལ་དངངས་སྐྲག་དང་འཇིགས་པས་ཁེངས། རི་ཕུག་དེའི་ནང་སྐབས་རེ་ཆུ་ལམ་
ཡངས་བ་དང་སྐབས་རེ་དོག་པ་གང་རུང་མཆིས་ཤིང་། མུན་ནག་གི་ཁྲོད་དུ་གར་
སླེབས་ཀྱི་བསམ་ཚོད་ཀྱང་མི་ཐིག་ལ་ལུས་ཀྱང་ངལ་བས་གཉིད་ལ་ཤོར། དེ་ནས་
ལམ་ཇི་ཙམ་བཅད་པ་དང་དུས་ཇི་ཙམ་སོང་བ་མི་ཤེས་པར་གཉིད་ལས་སད་པའི་
ཚེ་རབ་ཡངས་སྣང་བ་གསལ་བའི་ལྗོངས་ཤིག་ཏུ་སླེབས་ཡོད་པ་དང་། གྲུ་ཆུང་དེ་
ཡང་ཆུ་འགྲམ་དུ་བཏགས་ནས་བཞག་ཡོད་པ། བདག་གི་འགྲམ་དུ་རྒྱ་གར་བ་དང་
ཨ་སེ་ཨོ་པི་ཡ་བ་མང་པོས་བསྐོར་ནས་ཡོད་པ་དེ་རྣམས་ཀྱིས་བདག་གཉིད་ལས་
སད་མ་ཐག་ཁོ་བོར་གཏམ་དྲིས། འོན་ཀྱང་བདག་གིས་མི་དེ་རྣམས་ཀྱི་སྐད་རིགས་
མི་ཤེས་པས་ཕུན་ཚུན་སྐད་བརྡ་མི་འཕྲོད་པར་ལུས། ཁོ་བོའི་ཡིད་ལ་ད་དུང་རྨི་ལམ་
གྱི་གནས་སྐབས་སུ་ཡོད་མུས་ཀྱི་སྣང་བ་ཤར། དེ་ནས་སྐྱེ་བོ་ཞིག་བདག་གི་འགྲམ་དུ་
ཡོང་སྟེ་ཨ་རབ་ཀྱི་སྐད་ཐོག་ནས་ང་ཅག་གི་སྤུན་གྲོགས། ཁྱོད་བདེ་འམ། ཁྱོད་ཅི་
ལས་སམ། ཡུལ་གང་ནས་ཡོང་ངམ། འདིར་ཡོང་དོན་ཅི་ཡིན། རི་བོའི་ཕར་རྒྱབ་
ནས་འདིར་ཡོང་མི་སྔར་ནས་བྱུང་མྱོང་མེད། རི་བོའི་ཕར་རྒྱབ་ཏུ་ཡུལ་ཇི་འདྲ་ཞིག་
ཡོད་དམ་ཞེས་དྲིས།
བདག་གིས་ཁྱོད་ཅག་གང་ནས་ཡིན་ནམ། ཡུལ་འདི་ལ་ཅི་ཟེར་ཞེས་དྲིས།
སྐྱེ་བོ་དེས་ང་ཅག་ནི་སོ་ནམ་པ་ཡིན། འདིར་ས་ཞིང་འདེབས་ལས་བྱས་ནས་
སྡོད་པ་ཡིན། ཁྱོད་གྲུ་ཆུང་འདིའི་ནང་གཉིད་དུ་ཡུར་ནས་ཆུས་ཁུར་ཡོང་བ་བདག་
ཚོས་ཆུ་ལས་བསྒྲོལ་ཏེ་འདིར་བཞག་པ་ཡིན། ཁྱོད་འདིར་ཡོང་དོན་ཅི་ཡིན་ཞེས་དྲིས།
བདག་གིས་ཨཱ་ལཱ་ཚད་བཙུགས། ཁོ་བོ་གྲོད་པ་ལྟོགས་པས་སྤུན་གྲོགས་ཁྱོད་
ཀྱིས་བདག་ལ་བཟའ་བཏུང་ཕྲན་བུ་སྦྱིན། དེ་ནས་གཏམ་གླེང་བར་བྱེད་ཅེས་བརྗོད།
དེ་མར་སྐྱེ་བོ་དེས་ཟས་ཁུར་བྱུང་བས་བདག་གིས་རྔམ་སྟབས་ཀྱིས་སྤྱད། གྲོད་
པ་འབྲང་མཚམས་རིམ་གྱིས་ལུས་པོ་ཡང་ཧྲ་ཚུགས་ཐུབ་པ་བྱུང༌། བདག་ནི་འགྲོ་བ་
མི་གནས་པའི་ཡུལ་དུ་བདེ་འབྱོར་ཐུབ་པའི་སྤྲོ་བས་ཨཱ་ལཱ་ཐུགས་རྗེ་ཅན་ལ་གསོལ་བ་
དང་སྨོན་ལམ་བཏབ། དེ་ནས་བདག་གིས་རང་ཐོག་ཏུ་བྱུང་བའི་གོད་ཆགས་དང་
ཆུ་བོར་བགྲོད་པའི་ངལ་བ་དང་འཇིགས་པ་དེ་དག་ཁོང་རྣམས་ལ་ཞིབ་པར་བརྗོད།
བདག་གི་ལོ་རྒྱུས་ཉན་རྗེས་སྐྱེ་བོ་དེ་རྣམས་ཀྱིས་ཁྱོད་ང་ཅག་གི་རྒྱལ་པོ་མཇལ་བར་
སོང་ནས་ཁྱོད་ཀྱི་གཏམ་རྒྱུད་རྣམས་ཁྱོད་རང་ངོ་མས་རྒྱལ་པོའི་སྙན་དུ་གསོལ་དགོས་
ཞེས་བརྗོད་ནས་བདག་གི་ཅ་དངོས་རྣམས་མཉམ་ཁྱེར་གྱིས་རྒྱལ་པོ་མཇལ་བར་ཁྲིད།
རྒྱལ་པོས་བདག་ལ་འཚམས་འདྲི་དང་བསུ་བ་མཛད་རྗེས་བདག་གི་ལོ་རྒྱུས་
བཀའ་འདྲི་ཕེབས། བདག་གིས་རང་གི་ལོ་རྒྱུས་དང་རང་ཐོག་ཏུ་བྱུང་བའི་ཆགས་
སྒོ་དང་བར་ཆད་རྣམས་ཆ་ཚང་བ་ཞིག་རྒྱལ་པོར་ཞུས། རྒྱལ་པོའི་ཐུགས་ལ་ཡ་
མཚན་ཆེན་པོ་འཁྲུངས་ཤིང་། ཁོང་གིས་བདག་སྲོག་ཉེན་ལས་གྲོལ་བར་བཀྲ་ཤིས་
བདེ་ལེགས་གསུངས། བདག་གིས་གྲུ་ཆུང་ནང་ཁུར་བའི་རིན་ཆེན་གྱི་བདོག་པ་
དང་འབྲུག་མཆིལ་ལས་ཁག་གཅིག་རྒྱལ་པོར་ཕུལ་བས། རྒྱལ་པོ་ཤིན་ཏུ་དགྱེས་
ནས་བདག་མགྲོན་གྱི་མཆོག་ཏུ་བཀུར་ཏེ་སྣེ་ལེན་མགྲོན་སྐྱོང་ཟབ་མོ་གནང་། དུས་
དེ་ནས་བཟུང་ཁོ་བོ་རྒྱལ་པོའི་ཕོ་བྲང་ནང་མི་དྲག་དཔོན་རིགས་རྣམས་དང་མཉམ་
དུ་བདེ་བའི་གནས་ལ་རོལ།
བདག་གི་གནས་ཚུལ་སྤྱི་ཚོགས་ཐོག་ཁྱབ་རྗེས་ཡུལ་དེའི་མི་དང་ཡུལ་གཞན་
ནས་ཡོང་བའི་མི་མང་པོ་ཕོ་བྲང་ནང་ཁོ་བོ་ཕྲད་པར་ཡོང་སྟེ་བདག་གི་ཕ་ཡུལ་དྲིས།
སྐབས་དེར་བདག་གིས་ཀྱང་སྐྱེ་བོ་དེ་རྣམས་དང་གླེང་མོལ་བྱེད་པའི་ཁྲོད་ནས་ཡུལ་
ལུང་མང་པོའི་ཡུལ་སྲོལ་གོམས་གཤིས་ཇི་སྙེད་ཅིག་རྟོགས། ཉིན་ཞིག་རྒྱལ་པོས་
བདག་ལ་སྦག་ཏཱའི་གནས་ཚུལ་དང་ཧཱ་ལི་ཧྥ་ཡི་སྲིད་འཛིན་སྒྲིག་གཞི་ཇི་འདྲ་ཡིན་
ལུགས་བཀའ་འདྲི་གནང༌། བདག་གིས་ཧཱ་ལི་ཧྥའི་ཆབ་སྲིད་སྐྱོང་ལུགས་རྒྱལ་པོའི་
སྙན་ལམ་དུ་གསོལ་བས། རྒྱལ་པོའི་ཐུགས་ལ་ཡིད་སྨོན་ཆེན་པོ་བྱུང་སྟེ་ཨཱ་ལཱ་ཚད་
བཙུགས། ཧཱ་ལི་ཧྥའི་མཛད་འཕྲིན་ཤིན་ཏུ་ལེགས། ཁོང་གི་ཆབ་སྲིད་ལ་འབངས་
ཀྱིས་དད་བཀུར་ཆེ་བས་བདག་ཀྱང་ཡིད་སྨོན་པར་བྱེད། ཁོ་བོས་ཧཱ་ལི་ཧྥར་འབུལ་
རྒྱུའི་ཕྱག་རྟགས་ཡོད་པས་ཁྱོད་ཀྱིས་ཁུར་ནས་ཁོང་ལ་འབུལ་ཞེས་གསུངས།
བདག་གིས་རྒྱལ་པོའི་བཀའ་བཞིན་ཞུ། ཁྱོད་ཀྱི་ཕྱག་རྟགས་རྣམས་བདག་གིས་
ཧཱ་ལི་ཧྥའི་ཕྱག་ཏུ་འབུལ་རྒྱུ་མ་ཟད། རྒྱལ་པོ་ཁྱེད་ཀྱི་མཛད་འཕྲིན་བཟང་པོ་ཁོང་གི་
སྙན་དུ་གསོལ་ཞེས་བརྗོད།
བདག་ནི་ཕོ་བྲང་ནང་རྒྱུན་རིང་བསྡད། རྒྱལ་བློན་རྣམས་ཀྱིས་ཁོ་བོར་དད་
བཀུར་ཆེན་པོ་མཛད་པས་བདེ་ཞིང་སྐྱིད་པའི་གནས་ལ་རོལ། ཉིན་ཞིག་ཡུལ་དེའི་
ཚོང་རིགས་འགའ་པཱ་ཟོ་རར་ཚོང་ལ་འགྲོ་བའི་གྲབས་བྱེད་པའི་གནས་ཚུལ་ཐོས་པས།
བདག་གི་ཡིད་ལ་ཁོ་བོ་ཡང་ཚོང་རིགས་དེ་རྣམས་དང་མཉམ་དུ་རང་ཡུལ་དུ་ལོག་
རྒྱུའི་བློ་ཤར་བ་ན། དེ་མར་རྒྱལ་པོའི་སྐུ་མདུན་དུ་སོང་ནས་ཁོང་གི་ཕྱག་ལ་འོ་སྦྱར་ཏེ་
ཁོ་བོ་ཕ་ཡུལ་དྲན་པས་ཚོང་རིགས་རྣམས་དང་འགྲོགས་ནས་རང་ཡུལ་དུ་ལོག་རྒྱུའི་
འདུན་པ་ཞུས། རྒྱལ་པོས་ཁྱོད་ཀྱིས་གང་འདོད་པ་ལྟར་གྱིས་ཤིག ངེད་རྣམས་ཡུན་
རིང་འགྲོགས་ཏེ་བརྩེ་བ་ཟབ་པས། ཁྱོད་འདིར་སྡོད་འདོད་པ་ཡིན་ན་ང་ཅག་རྣམས་
ཀྱིས་དགའ་བསུ་ཡོད་དོ་ཞེས་གསུངས།
བདག་གིས་ཨཱ་ལཱ་ཚད་བཙུགས། རྒྱལ་པོ་མི་དབང་ཆེན་པོ་མཁྱེན། ཁོ་བོ་ནི་
མགོན་པོ་ཁྱེད་ཀྱི་བཀའ་དྲིན་གྱིས་འཚོ་བ་འདི་ནི་བདག་གིས་ནམ་ཡང་བརྗེད་པར་
དཀའ། འོན་ཀྱང་ཁོ་བོ་རང་ཡུལ་དྲན་ཆེས་པས་རྒྱལ་པོ་མི་དབང་ཆེན་པོས་བདག་
རང་ཡུལ་དུ་ལོག་ནས་ཁྱིམ་མི་སྤུན་མཆེད་རྣམས་དང་མཉམ་འཛོམས་ཆོག་པའི་
གནང་བ་སྩལ་དུ་གསོལ་ཞེས་བརྗོད།
རྒྱལ་པོས་ཁོ་བོ་རང་ཡུལ་དུ་ལོག་རྒྱུའི་བློ་འགོག་ཏུ་མེད་པ་མཁྱེན་ནས་དེ་མར་
བདག་དང་མཉམ་དུ་ཚོང་ལ་འགྲོ་མཁན་ཚོང་རིགས་རྣམས་ཕོ་བྲང་དུ་བསྐོངས་ནས་
དེ་རྣམས་ལ་བདག་མཉམ་དུ་ཁྲིད་དགོས་པའི་བཀའ་མངག་ལེགས་པར་མཛད་ཐོག
བདག་ལ་ལམ་ཆས་གྲ་སྒྲིག་དང༌། ལམ་གྲོན་གསོལ་རས་བསྩལ་བ་མ་ཟད། ཧཱ་ལི་
ཧྥ་ཧ་རུ་ནཱ་ཧྲེ་དྷར་འབུལ་རྒྱུའི་རྩ་ཆེའི་ཕྱག་རྟགས་ཤིག་ཀྱང་བསྐུར། བདག་གིས་རྒྱལ་
བློན་ཟླ་གྲོགས་རྣམས་དང་ཞལ་གྱེས་ཞུས་རྗེས་ཚོང་རིགས་རྣམས་དང་མཉམ་དུ་གྲུ་
གཟིངས་བསྡད་ནས་ཐོན། ངེད་རྣམས་མཚོ་ཐོག་ཏུ་གེགས་མེད་བདེ་བགྲོད་ཀྱིས་
ཡུལ་ལུང་མང་པོ་བརྒྱུད་ནས་པཱ་ཟོ་རར་བདེ་འབྱོར་བྱུང་།
བདག་ནི་ཡུལ་པཱ་ཟོ་རར་ཉིན་ཤས་ལྷོད་སྡོད་བྱས་རྗེས་ཅ་དངོས་རྣམས་ཁྱེར་
ནས་སྦག་ཏཱར་ལོག སྦག་ཏཱར་སླེབས་མ་ཐག་ཕོ་བྲང་དུ་སོང་ནས་ཕྱག་རྟགས་རྣམས་
རྒྱལ་པོར་ཕུལ་རྗེས་རང་ཁྱིམ་དུ་ལོག་སྟེ་ཁྱིམ་མི་དང་དགའ་སྤྲོའི་གླེང་མོལ་བྱས། དེ་
ནས་ཁོ་བོས་ཅ་དངོས་རྣམས་བསྡུས་ཏེ་གཉེན་གྲོགས་རྣམས་ལ་སྣེ་ལེན་གྱིས་ཁོ་ཚོར་
ལག་རྟགས་སྤྲད་པ་དང་ཆབཆབས་ཅིག་ཏུ་ངན་སློང་ཉམ་ཐག་ཚོ་ལ་ཡང་སྦྱིན་པ་རྒྱ་ཆེར་
བཏང༌། དེ་ནས་ཉིན་འགའ་སོང་བའི་རྗེས་སུ་ཧཱ་ལི་ཧྥས་ཁོ་བོ་ཕོ་བྲང་དུ་བོས་ནས་
ཕྱག་རྟགས་དེའི་སྐོར་བཀའ་འདྲི་ཕེབས། བདག་གིས་རྒྱལ་པོར་ཨཱ་ལཱ་ཚད་བཙུགས།
ཡུལ་དེའི་མིང་ལ་ཅི་ཟེར་བ་དང་། དེར་ལམ་གང་ནས་འགྲོ་དགོས་པ་བདག་གིས་
གཏན་ནས་མི་ཤེས། ཅི་ཕྱིར་ཞེ་ན། ཁོ་བོ་ཞུགས་པའི་གྲུ་གཟིངས་དེར་མཚོ་ཐོག་ཏུ་
གོད་ཆགས་བྱུང་ནས་བདག་གཅིག་པུ་མི་མེད་གླིང་ཕྲན་ཐོག་ཏུ་ལུས་པས། མ་ཤི་
གསོན་དུ་གནས་པའི་རེ་བས་བདག་གིས་གྲུ་ཆུང་ཞིག་བཟོས་པ་དེར་བསྡད་ནས་ཆུ་
མོ་གང་འགྲོའི་སར་བཏང་…………ཞེས་ལམ་བར་དུ་ཕྲད་པའི་བར་ཆད་དང་དེ་ནས་
མིའི་འགྲོ་བ་གནས་པའི་ཡུལ་དུ་སླེབས་ནས་སྲོག་ཉེན་ལས་བསྐྱབས་པ། ཡུལ་དེའི་
གྲོང་ཁྱེར་དུ་གནས་བཅས་པ། དེ་བཞིན་ཡུལ་དེའི་རྒྱལ་པོས་ཁྱེད་ལ་འབུལ་རྒྱུའི་ཕྱག་
རྟགས་བསྐུར་ཚུལ་སོགས་ཞིབ་པ་གསོལ་བ་ན། ཧཱ་ལི་ཧྥ་ནི་ཐུགས་ཤིན་ཏུ་ཡ་མཚན་
པར་གྱུར་ནས་བདག་ལ་དད་བཀུར་ཆེན་པོ་མཛད་ཐོག ཡིག་ཚགས་བློན་ཆེན་ལ་ཁོ་
བོའི་ལོ་རྒྱུས་རྣམས་ཡིག་ལམ་དུ་བཀོད་ནས་ཉར་ཚགས་ཀྱིས་ཕྱི་རབས་རྣམས་ལ་སྟོན་
དགོས་པའི་བཀའ་བཀོད་མཛད། དུས་དེ་ནས་བཟུང་བདག་ནི་སླར་ཡང་གྲོང་ཁྱེར་
སྦག་ཏཱའི་ནང་སྔར་ལམ་ལྟར་འབྱོར་ཕྱུག་རྒྱས་སྤྲོས་ཀྱི་འཚོ་བ་ལོངས་སུ་སྤྱད་ནས་འ་
འུར་དགའ་བདེའི་དཔལ་ལ་རོལ་བ་ན་སྔར་མཚོ་འགྲུལ་གྱི་ལམ་དུ་ཕྲད་པའི་འཇིགས་
པ་དང་སྡུག་བསྔལ་རྣམས་དྲན་པའི་ཡུལ་ནས་ནམ་མཁའི་འཇའ་བཞིན་དུ་ཡལ།
མཚོ་འགྲུལ་བ་ཤིན་པ་ཏཱས་རང་གི་མཚོ་འགྲུལ་ཐེངས་དྲུག་པའི་ལོ་རྒྱུས་གླེང་
ཟིན་པ་ན། ཁོང་གིས་འདི་ནི་ཁོ་བོ་མཚོ་འགྲུལ་ཐེངས་དྲུག་པ་བྱེད་རིང་གི་ལོ་རྒྱུས་
ཡིན། ཨཱ་ལཱའི་དགོངས་པ་དང་མི་འགལ་ན་ཕྱི་ཉིན་ཁྱོད་ཅག་ལ་བདག་གིས་མཚོ་
འགྲུལ་ཐེངས་བདུན་པ་བྱེད་རིང་གི་ལོ་རྒྱུས་རྣམས་ཤོད། གཏམ་རྒྱུད་དེ་ནི་འཇིགས་པ་
ཤིན་ཏུ་ཆེ་ཞེས་བརྗོད་མུར་འཁོར་གཡོག་ལ་བཀོད་པ་བཏང་ནས་སྐུ་མགྲོན་རྣམས་ལ་
གསོལ་སྟོན་བཤམས་པ་དང་དོས་པ་ཤིན་པ་ཏཱ་ལ་གསེར་ཊམ་བརྒྱ་ཕྲག་གཅིག་བྱིན།
བཟའ་བཏུང་ཟིན་མཚམས་གཉེན་གྲོགས་རྣམས་རང་རང་གི་གནས་སུ་བཞུད།
དོས་པ་ཤིན་པ་ཏཱ་ནི་གསེར་ཊམ་ཁུར་ནས་ཡ་མཚན་ཆེན་པོའི་ངང་རང་ཁྱིམ་དུ་ལོག་
ནས་གཉིད་དུ་ཡུར།
ཕྱི་ཉིན་དོས་པ་ཤིན་པ་ཏཱས་ཞོགས་པའི་ཁ་འདོན་ཟིན་མཚམས་མཚོ་འགྲུལ་བ་
ཤིན་པ་ཏཱའི་ཁྱིམ་དུ་སོང་ནས་སྐུ་མགྲོན་རྣམས་དང་མཉམ་དུ་བཟའ་བཏུང་ཟིན་པ་
ན། མཚོ་འགྲུལ་བ་ཤིན་པ་ཏཱས་རང་གི་མཚོ་འགྲུལ་ཐེངས་བདུན་པའི་ལོ་རྒྱུས་གླེང་
འགོ་བཙུགས།
          མཚོ་འགྲུལ་ཐེངས་བདུན་པ།

སྤུན་གྲོགས་ཚོ། ཁྱོད་རྣམས་གོ་བར་གྱིས་ཤིག བདག་མཚོ་འགྲུལ་ཐེངས་དྲུག་
པ་བྱས་ནས་ཁྱིམ་དུ་ལོག་རྗེས་རྒྱུ་ནོར་འབོར་ཆེན་གསོག་སྒྲུབ་བྱས་ཡོད་པས་སྔར་གྱི་
རྒྱས་སྤྲོས་ཀྱི་འཚོ་བ་སླར་གསོ་བྱས་ཏེ་ཉིན་ལྟར་མགྲོན་འབོད་སྟོན་གཤོམས་དང་འ་
འུར་རྩེད་འཇོ་ཁོ་ནའི་དབང་དུ་སོང་ནས་རྟག་ཏུ་ནག་ཆང་གིས་བཟི་ཞིང་། སྟོར་
བརླག་ཡོ་ལང་ཆེ་བ་སོགས་བར་མེད་རྒྱས་སྤྲོས་ཀྱི་འཚོ་བས་དུས་བདའ་བར་བྱས།
སྐབས་དེར་ཁོ་བོ་ནི་ད་གནས་ལ་མ་ཚིམ་པར་ཕྱི་ཡུལ་གྱི་མཛེས་ཉམས་དང་། མཚོ་
འགྲུལ་གྱི་སྐྱིད་སྣང་། ཉོ་ཚོང་གི་འདོད་རྔམ། གནས་བཟང་སྐོར་བའི་དགའ་བ་
སོགས་འཇིག་རྟེན་གྱི་ཕུན་ཚོགས་ལ་ཆགས་ནས་སླར་ཡང་རིན་ཐང་ཆེ་བའི་དངོས་
ཟོག་མང་པོ་བསྒྲུབས་ཐོག དེ་དག་དོ་པོ་བརྒྱབ་ནས་པཱ་ཟོ་རར་དབོར། དེ་གར་
གྲུ་ཆེན་ཞིག་འགྲུལ་པ་དང་དངོས་ཟོག་བླུགས་ཏེ་ཐོན་ལ་ཉེ་བ་ན། ཁོ་བོས་གྲུ་དེར་
ཞུགས་ནས་འགྲུལ་པ་རྣམས་དང་མཉམ་དུ་ཚོང་ལ་བསྐྱོད་པས་ཡིད་ལ་བདེ་བ་
དཔག་མེད་བྱུང་།
མཚོ་ཐོག་ཏུ་རླུང་རླབས་འཇམ་ཞིང་གནམ་གཤིས་བཟང་བས་གྲུ་གཟིངས་
གེགས་བར་མེད་པར་རྒྱ་ཡུལ་གྱི་མཚམས་སུ་འབྱོར། ང་ཅག་རྣམས་ཕན་ཚུན་ཚོང་
དོན་སྐོར་གླེང་ནས་ཐམས་ཅད་འཚོ་འགྲུལ་གྱི་སྤྲོ་བ་འཕེལ་ཞིང་། ཡིད་དགའ་བདེས་
མྱོས་པའི་སྐབས་སུ་གློ་བུར་དུ་རྒྱ་མཚོའི་རླུང་ཆེན་ལྡངས་ཤིང་དེ་མུར་ཆར་ཆེན་དྲག་
ཏུ་བབས་པས། ང་ཅག་རྣམས་དངོས་ཟོག་ཆར་ཆུས་སྦོང་བར་དོགས་ནས་དེ་རྣམས་
ལ་ཕྱིང་པ་དང་རྩྭ་ཕད་ཀྱི་ཁེབས་གཡོག་པ་དང་ཆབས་ཅིག་ཏུ་ཁ་ཉེས་གོད་ཀ་མི་
ཡོང་བའི་ཨཱ་ལཱར་གསོལ་བ་བཏབ། སྐབས་དེར་གྲུ་དཔོན་གྱིས་རང་རྒོད་འཇོན་རློམ་
གྱིས་སྐ་རགས་བཅིངས་ཏེ་དར་ཤིང་ཐོག་འཛེགས་ནས་ཕྱོགས་བཞིར་རྒྱང་ལྟ་བྱས་རྗེས་
གྲུ་ཐོག་ཏུ་བབས་ཏེ་ཡིད་སྐྱོ་བའི་རྣམ་འགྱུར་དང་བཅས་བདག་ཚོར་ལྟ་བཞིན་རང་
ངོ་རང་གིས་བྲད་དེ་སྨྱོ་བ་ལྟར་བྱེད། ང་ཅག་རྣམས་ཡ་མཚན་ཆེན་པོ་བྱུང་བས་གྲུ་
དཔོན་ལ་ཁྱོད་ཅི་བྱེད་པ་ཡིན་ནམ་ཞེས་དྲིས། གྲུ་དཔོན་ན་རེ། ཁྱོད་ཅག་གོ་བར་
གྱིས་ཤིག ང་ཅག་གི་གྲུ་འདི་རླུང་ཆེན་གྱིས་བདས་ནས་རྒྱ་མཚོའི་ཡུལ་གཉེན་ཞིག་
ཏུ་སླེབས་འདུག་ན། ད་ནི་ཐར་བའི་ལམ་མེད་པས་ཁྱོད་ཅག་ཨཱ་ལཱར་གསོལ་བ་སྨོན་
ལམ་བཏབ་ནས་འགྲོ་བའི་གྲབས་གྱིས། ཞེས་བརྗོད་དེ་སྒམ་ཞིག་སྒོ་ཕྱེ་ནས་རས་
ཁུག་ཅིག་བཏོན་བྱུང་བ་དེ་ནང་ནས་ས་ཕྱེ་ཕྲན་བུ་བཏོན་པ་ཆུ་དང་བསྲེས་ནས་ཡུད་
ཙམ་བཞག་རྗེས་སྣ་ཡིས་དྲི་བསྣམས། ཡང་སྒམ་དེ་ནང་ནས་དེབ་ཆུང་ཞིག་བཏོན་
ཏེ་བཀླགས་ནས་སྨྲས་པར། འགྲུལ་པ་རྣམས་ཁྱོད་ཅག་གོ་བར་གྱིས་ཤིག དེབ་ཆུང་
འདིའི་ནང་དོན་ཡ་མཚན་ཅན་གྱི་རིགས་བཀོད་ཡོད། དེབ་ཆུང་འདིས་ས་འདིར་
སླེབས་པའི་སྐྱེ་བོ་ཐམས་ཅད་འཆི་བ་ལས་ཐར་ཐབས་མེད་པའི་ར་སྤྲོད་བྱེད། ཅིའི་
ཕྱིར་ཞེ་ན། ཡུལ་འདི་ནི་དམ་པ་བཞུགས་པའི་གནས་ཡིན། སྐྱེ་མཆོག་སུར་མན་ཨི་པན་
ཏཱ་འུ་དྷ་ཡི་ཕུང་པོ་འདི་གར་བཞུགས། འདིར་ཆུ་སྲིན་ན་ཀྲ་ཤིན་ཆེ་བ་ཞིག་ཡོད་པས་
འདི་རྒྱུད་ནས་འགྲོ་བའི་གྲུ་གཟིངས་ཐམས་ཅད་ཆུ་སྲིན་དེས་ཟ་བ་ཡིན་ཞེས་བརྗོད།
གྲུ་དཔོན་གྱི་གཏམ་དེ་ཐོས་པ་དང་ང་ཅག་རྣམས་ནི་མི་བཟོད་པའི་འཇིགས་
སྣང་སྐྱེས། གྲུ་དཔོན་གྱི་གཏམ་མཇུག་འགྲིལ་མ་ཐག་གྲུ་གཟིངས་ནི་གཡོ་འཁྲུག་ཆེན་
པོ་བྱུང་ནས་གློ་བུར་དུ་གུང་ལ་བཏེགས་པ་དང་དེ་ནས་མཚོ་ངོས་སུ་དྲག་ཏུ་ལྷུངས།
དེ་མུར་འབྲུག་སྒྲ་ལྡིར་བ་ལྟ་བུའི་སྒྲ་ཤིན་ཏུ་དྲག་པ་ཞིག་བྱུང་བ་ན་མཚོ་ནང་ནས་རི་
བོའི་གཏོས་དང་མཉམ་པའི་ན་ཀྲ་ཤིན་ཏུ་ཆེ་བ་ཞིག་ཐོན་བྱུང་བས་ཐམས་ཅད་སྐྲག་
ནས་སིག་སིག་ཏུ་འདར་ཞིང་། ད་ནི་ན་ཀྲའི་ཁ་རུ་འགྲོ་བར་ངེས་སོ་སྙམ་ནས་ཚང་
མ་ངུ་ཅོ་དིར་དིར་དུ་སྡོད་པའི་སྐབས་དེར་ཡང་མཚོ་ནང་ནས་སྔར་ལས་ཆེ་བའི་ན་ཀྲ་
འཇིགས་སུ་རུང་བ་ཞིག་ཐོན་བྱུང་བ་ན་མི་རྣམས་ད་ནི་འཆི་སོང་སྙམ་ནས་ངུ་ཅོ་དྲག་
པོ་ལྡིར། ཡང་སྔར་ལས་ཀྱང་ཆེ་ཞིང་འཇིགས་པའི་ན་ཀྲ་གསུམ་པ་དེ་ཐོན་ནས་ང་
ཅག་གི་གྲུ་དེ་ན་ཀྲ་འཇིགས་སུ་རུང་བ་གསུམ་གྱིས་བསྐོར་ནས་གྲུ་ནང་གི་མི་རྣམས་ད་
ལྟ་ཉིད་དུ་ན་ཀྲས་ཟ་བར་ངེས་པས། ཐམས་ཅད་འཇིགས་སྣང་གིས་བླ་ཆད་དེ་སྲོག་
མེད་ཀྱི་བེམ་པོ་ལྟ་བུར་གྱུར། དེ་ལྟར་གྲུ་གཟིངས་ཧྲིལ་པོ་ན་ཀྲའི་ཁ་ནང་དུ་འཇུག་
ལ་ཉེ་བའི་སྐད་ཅིག་ན་གློ་བུར་དུ་རླུང་འཚུབ་དྲག་པོ་ཞིག་གིས་གྲུ་གཟིངས་བྲག་རྡོར་
བརྡབས་ནས་ཚལ་བུར་བཏང་སོང་བས་གྲུ་ནང་གི་མི་དང་དངོས་ཟོག་ཐམས་ཅད་
མཚོ་ནང་དུ་བཏབ།
བདག་གིས་མྱུར་སྟབས་ཀྱིས་རས་ཀྱི་སྟོད་གོས་རྐྱང་པ་མ་གཏོགས་གོས་རྣམས་
ཕུད་ཅིང་གྲུ་པང་ཚལ་བུ་ཞིག་བཟུང་ནས་ཆུ་སྟེང་དུ་འཕྱོ་ཐུབ་པ་བྱུང་། ཁོ་བོ་ནི་
ངལ་དུབ་དང་། འཇིགས་པ། བཀྲེས་སྐོམ་བཅས་ཀྱི་གནས་སུ་ལྷུངས་པས་བྱ་ཐབས་
ཟད་དེ་རང་གིས་རང་ལ་མཚོ་འགྲུལ་བ་ཤིན་པ་ཏཱ་ཁྱོད་ལ་འཇིགས་པ་དང་བར་ཆད་
ལན་མང་བྱུང་ཡང་སྣ་མི་སུན་པར་མཚོ་འགྲུལ་གྱི་བྱ་བ་མཚམས་མི་འཇོག་པ་དང་།
རེ་ཞིག་མཚམས་འཇོག་བྱས་ཀྱང་བློ་ཐག་མི་ཆོད་པ་ཅི་ཡིན། ཁྱོད་ལ་རྒྱུ་ནོར་འཛད་
མཐའ་མེད་པ་ཡོད་ཀྱང་མི་ངོམ་པར་སྡུག་འདི་ལྟ་བུ་མྱོང་དོན་ཅི་ཡིན། འདི་དག་
ཐམས་ཅད་ནི་ཁྱོད་ཀྱི་འདོད་རྔམ་གྱི་སེམས་རྒྱུད་མ་དུལ་བའི་ཉེར་ལེན་ལས་བྱུང་བ་
རེད་ན་རང་སྡུག་རང་གིས་ཉོས་པ་རེད་ཅེས་རང་གིས་རང་ལ་འཁང་
དེ་ནས་རིམ་གྱིས་བློ་རིག་གསལ་མཚམས་འདི་སྙམ་དུ་བསམས་པར། ད་ནི་
ཁྱོད་རྨོངས་གཉིད་ལས་སད་དེ་འགྱོད་བཤགས་བྱེད་པའི་དུས་ལ་བབས། ད་ནས་
བཟུང་མི་ཚེ་གང་པོར་མཚོ་འགྲུལ་སྐོར་ཚིག་ཙམ་གླེང་བར་མི་བྱེད་སྙམ། ཁོ་བོས་
བར་མེད་དུ་ཨཱ་ལཱར་གསོལ་བ་སྨོན་ལམ་འདེབས་པ་དང་། ཡང་སྔར་སྣང་སྐྱིད་སྤྲོ་
རྩེད་ཁོ་ནས་དུས་བདའ་བར་བྱེད་པའི་བག་མེད་ཀྱི་འཚོ་བ་དྲན་པའི་མོད་ལ་ཡིད་
འབྱུང་དྲག་པོ་སྐྱེས། བདག་ནི་སྡུག་བསྔལ་འདི་ལྟ་བུའི་ངང་ཉིན་ཞག་མང་པོ་སོང་
ནས་མཐར་མཚོ་རླབས་ཀྱིས་མཚོ་འགྲམ་ཞིག་ཏུ་བདས། ཁོ་བོས་མཚོ་ཁར་གོག་སོང་
བས་དེ་ནི་གླིང་ཕྲན་ཆེན་པོ་ཞིག་ཏུ་མཆིས་ཤིང་། དེ་གར་ནགས་ཚལ་དང་ཆུ་བོ་ཡང་
མང་དུ་མཆིས་པས། ཁོ་བོས་ཤིང་འབྲས་བཏུས་ཏེ་ཟ་བ་དང་རྒྱུག་ཆུ་བཏུངས་ནས་
སྐོམ་པ་སེལ་བས་བཀྲེས་སྐོམ་གྱི་སྡུག་བསྔལ་ལས་གྲོལ་བར་བརྟེན། ལུས་སེམས་རིམ་
གྱིས་གསོས་ནས་སྙིང་སྟོབས་ཀྱང་རྒྱས།
བདག་གིས་མི་མེད་གླིང་ཕྲན་དེའི་ཐོག་རྟག་ཏུ་ཕར་འགྲོ་ཚུར་འགྲོ་བྱས་ཏེ་དེ་
ནས་ཡུལ་གཞན་ལ་འགྲོ་བའི་ལམ་བཙལ། ཕྱིས་ཁོ་བོར་དྲག་ཏུ་རྒྱུག་པའི་ཆུ་བོ་ཆེན་
པོ་ཞིག་རྙེད་བྱུང་བ་དེ་མཐོང་བས་སྔར་གྲུ་གཟིངས་སུ་བསྡད་པའི་ཚུལ་དེ་དྲན་ནས་
འདི་སྙམ་དུ་བསམས་པར། བདག་གིས་སྔར་ལྟར་གྲུ་ཆུང་ཞིག་བཅོས་ནས་རང་ཉིད་
སྲོག་ཉེན་ལས་ཐར་བར་བྱེད་དགོས་པ་ཡིན། སྲོག་ཉེན་ལས་ཐར་ཐུབ་ཚེ་སླད་ཁོ་
བོས་སྔར་བྱས་ལ་འགྱོད་བཤགས་དྲག་པོ་བྱས་ཏེ་འདི་སྒང་ལ་མཚོ་འགྲུལ་མི་བྱེད་པའི་
དམ་བཅའ་འཇོག ཅི་སྟེ་འགྲོ་བའི་ལམ་མ་རྙེད་པ་དང་བསམ་དོན་མ་འགྲུབ་པར་
འདུ་བྱེད་སྟོངས་ནའང་འཁོར་བའི་སྡུག་བསྔལ་ལས་གྲོལ་འགྲོ་བས་དེ་ཡང་ལེགས་
སོ་སྙམ། དེ་མུར་བདག་གིས་ཤིང་དང་ལྕུག་ཕྲན་རྩྭ་སྐམ་སོགས་བཙལ་ནས་རྩྭ་ཐག་
བསྒྲིམས་ཤིང་། ཤིང་དུམ་རྣམས་སྦྲེལ་ཏེ་གྲུ་ཆུང་ཞིག་བཅོས། བདག་གིས་གྲུ་ཆུང་དེ་
ལ་བལྟས་ནས་ད་ཐེངས་བྱ་བ་ལམ་དུ་ལྷོངས་ན་ཨཱ་ལཱ་ཐུགས་རྗེ་ཅན་གྱིས་བདག་ལ་
དཔུང་རོགས་གནང་བ་རེད་ཅེས་བརྗོད་མཚམས་གྲུ་ཆུང་དེ་ལ་བསྡད་ནས་ཆུ་མོའི་
གཞུང་ལ་བཏང༌།
བདག་གིས་གྲུ་ཆུང་ལ་བསྡད་ནས་ཉིན་ཞག་གསུམ་གྱི་རིང་ཆུ་མོས་གང་ཁྱེར་
སར་སོང་། དེའི་རིང་ཟས་ཁམ་གང་དང་སྐོམ་ཆུ་ཐིགས་གཅིག་མེད་པས་ངལ་དུབ་
དང་བཀྲེས་སྐོམ་གྱིས་གཉིད་ལ་ཤོར། ཕྱིས་ཆུ་བོ་དེ་རི་ཆེན་ཞིག་གི་མདུན་ཕྱོགས་
ནས་ཕུག་པ་ཞིག་ཏུ་ཞུགས་འགྲོ་བས་ཡིད་ལ་སྔར་གྱི་ཕུག་པ་དོག་པོ་དེའི་ནང་སྲོག་
ཉེན་ཕྲད་ཚུལ་དྲན་པས་དེ་གར་གྲུ་ལས་བབས་རྩིས་བྱས་ཀྱང་ཆུ་བོ་དྲག་པས་བབས་
ཁོམ་མ་བྱུང་བར་ཕུག་པའི་ནང་ཁུར། ད་ནི་འཆི་རྒྱུ་ལས་མ་འདས་སྙམ་ནས་ཨཱ་ལཱར་
གསོལ་བ་འདེབས་བཞིན་བསྡད།
སྟབས་ལེགས་པ་ཞིག་ལ་ཡུན་རིང་མ་སོང་བར་ཕུག་པ་ལས་ཐོན་ཏེ་ཡངས་
ཤིང་རྒྱ་ཆེ་བའི་ཡུལ་ཞིག་ཏུ་སླེབས་པའི་ཚེ་ན་མིག་ལམ་དུ་མུ་མཐའ་མི་མངོན་པའི་
གཤོང་ས་ཆེན་པོ་ཞིག་ཐོན། ཆུ་བོ་དེ་ནི་ཤེད་ཆེན་གྱིས་འཕངས་པའི་མདའ་མོ་ལྟར་
ལྡིར་སྒྲ་དང་བཅས་ཏེ་ཐུར་དུ་རྒྱུག གྲུ་ཆུང་ནི་དྲག་ཏུ་རྒྱུག་པའི་ཆུ་ཆེན་དེའི་དབུས་
སུ་ཁྲོལ་མའི་ནང་གི་སྲན་རིལ་ལྟར་ཡོམ་ཡོམ་ལིང་ལིང་དུ་དཀྲུག་བྱུང་བ་ན། ཁོ་བོ་
ནི་ཆུ་ནང་དུ་ལྷུང་དོགས་ཀྱི་འཇིགས་པས་གྲུ་ཤིང་ལ་འཐམས་ནས་འདྲེན་བྱེད་ཟུང་
ཡང་རྡོ་ལྟར་བཙུམས་ཏེ་འགུལ་ཙམ་བྱེད་མི་ནུས་པར་བསྡད། གྲུ་ཆུང་ནི་དྲག་ཏུ་རྒྱུག་
པའི་ཆུ་མོས་བདས་ནས་ཇེ་མགྱོགས་ཇེ་མགྱོགས་སུ་སོང་བས་སྟངས་འཛིན་ཐུབ་རེ་
བྲལ་ཏེ་ཁུར་ཐེངས་གཅིག་ལ་མཁར་ཁྱིམ་མཛེས་ཤིང་མི་ཚོགས་སྟུག་པའི་གྲོང་ཁྱེར་ལྟ་
ན་སྡུག་པ་ཞིག་གི་ཉེ་འདབས་སུ་ཁུར། ཆུ་བོའི་ཕར་ཕྱོགས་སུ་གནས་པའི་མི་རྣམས་
ཀྱིས་ཁོ་བོ་གྲུ་ཆུང་ཁ་ལོ་མི་ཐུབ་པར་ཆུ་ནང་དུ་ཁུར་ཡོང་བ་རིག་ནས་ཐག་པ་དང་
ཉ་རྒྱ་དབྱུགས་ནས་ཁོ་བོ་བསྐྱབས། བདག་ནི་གྲོད་པ་ལྟོགས་ཆེ་བའི་ཁར་འཇིགས་
སྣང་དང་གཉིད་ཀྱིས་ནོན་པའི་སྟབས་ཀྱིས་ཆུ་ཁར་ཐོན་པ་དང་རང་སར་འགྱེལ།
འོན་ཀྱང་དེ་གའི་མི་རྣམས་ཀྱིས་ཁོ་བོ་མྱུར་སྐྱོབ་བྱས་པས་བདག་རིམ་གྱིས་བརྒྱལ་བ་
ལས་གསོས། མི་དེ་དག་གི་ཁྲོད་དུ་ཞལ་བག་དྲོ་བའི་རྒད་པོ་སེམས་བཟང་ཅན་ཞིག་
འདུག་པ་དེས་བདག་ལ་གཞན་ལས་ལྷག་པའི་གཅེས་སྐྱོང་བྱས་ཏེ་རང་གི་གོས་ཕུད་
དེ་བདག་ལ་གཡོགས་པ་དང་། བདག་ཁྲུས་ཁང་དུ་ཁྲིད་ནས་ཁྲུས་བྱེད་དུ་འཇུག་པ་
དང་བདུག་སྤོས་བདུག་ཅིང༌། རོ་བཅུད་ལྡན་པའི་ཁ་སྐོམ་སྦྱིན་པ་སོགས་གང་ཡོང་
བྱས་པ་མ་ཟད། རང་གི་ཁྱིམ་དུ་ཁྲིད་ནས་བཟའ་བཏུང་ཕུན་སུམ་ཚོགས་པ་བྱིན།
བཟའ་བཏུང་ཟིན་པ་དང་གཡོག་མོ་ཞིག་གིས་ཆུ་དྲོན་དང་དར་གྱི་ལག་ཕྱིས་བསྐྱལ་
བྱུང་བས་བདག་གིས་ཁ་བཀྲུ་ལག་བཤལ་བྱས། དེ་ནས་རྒད་པོས་བདག་ལ་སྡོད་
གནས་ཁང་བུ་དང་འཁོར་གཡོག་སོགས་གྲ་སྒྲིག་གིས་ཁོ་བོ་མགྲོན་གྱི་མཆོག་ཏུ་བཀུར་
ནས་ཞིམ་པའི་ཟས་དང་སྐྱིད་པའི་གནས་སུ་བཞག་སྟེ་སྣེ་ལེན་མགྲོན་སྐྱོང་གཟབ་ཅིང་
རྒྱས་པ་བྱས། ཉིན་ཞག་གསུམ་སོང་རྗེས་ཁོ་བོ་རིམ་གྱིས་བློ་རིག་གསལ་ཞིང་སེམས་
པ་ཡང་ལྷོད་དུ་བབས་ནས་ལུས་པོ་སྔར་རྒྱུན་ལྟར་གསོས། ཉིན་བཞི་པར་རྒད་པོ་
སེམས་བཟང་ཅན་དེ་བདག་ལ་ལྟ་བར་ཡོང་ནས་སྨྲས་པར། བུ་ཁྱོད་ཀྱིས་ང་ཅག་གི་
སེམས་གསོ་བར་བྱས་ཤིང་། ཁྱོད་སྲོག་ཉེན་ལས་ཐར་བ་འདི་ནི་ཨཱ་ལཱ་ཐུགས་རྗེ་ཅན་
གྱི་བཀའ་དྲིན་རེད། ད་ནི་ཁྱོད་ང་ཅག་མཉམ་དུ་ཁྲོམ་རར་ཁྱོད་ཀྱི་དངོས་ཟོག་རྣམས་
བཙོངས་ནས་དགོས་ཆ་ཉོ་བར་འགྲོའམ་ཞེས་དྲིས།
བདག་ནི་ཡ་མཚན་ཆེན་པོ་བྱུང་ནས་འདི་སྙམ་དུ་བསམས་པར། བདག་ལ་
དངོས་ཟོག་ཅི་ཡང་མེད་པར་རྒད་པོ་འདིས་ཅི་ཟེར་བ་ཡིན་ནམ་སྙམ་ནས་གཏམ་
ལན་མི་བྱེད་པར་སྡོད་པའི་ཚེ་ཡང་རྒད་པོ་དེས་བུ་ཁྱོད་ཐེ་ཚོམ་དང་དོགས་པ་མ་
བྱེད། སྔོན་ལ་ངེད་རྣམས་མཉམ་དུ་ཁྲོམ་ཐོག་ཏུ་ལྟ་བར་འགྲོ། ཁྱོད་ཀྱི་དངོས་ཟོག་
ལ་རིན་གོང་ལེགས་པོ་བྱུང་ན་ཚོང་རྒྱུ་དང༌། གལ་ཏེ་རིན་གོང་ལེགས་པོ་མ་བྱུང་ཚེ་
ཁྱོད་ཀྱི་དངོས་ཟོག་རྣམས་བདག་གི་ཁྱིམ་དུ་བཞག་ནས་རིན་གོང་འཕར་མཚམས་ལ་
བཙོངས་ན་འགྲིག་ཅེས་བརྗོད།
ཁོ་བོས་ཡུད་ཙམ་བསམ་བློ་བཏང་རྗེས་འདི་སྙམ་དུ་བསམས་པར། རྒད་པོའི་
ངག་བཞིན་དངོས་ཟོག་ཅི་ཞིག་ཡིན་པ་ལྟ་བར་སོང་ན་ལེགས་སྙམ་ནས་རྒན་པོའི་
ངག་ལ་ཉན་ན་དངོས་གྲུབ་ཡོང་ཞེས་ཟེར་བས་ཐམས་ཅད་ཁྱེད་ཀྱི་བཀའ་བཞིན་ཞུའོ་
ཞེས་བརྗོད།
བདག་གིས་བགྲེས་སོང་དེ་དང་མཉམ་དུ་ཁྲོམ་ཐོག་ཏུ་བསྐྱོད་ནས་དེ་གར་
འབྱོར་བའི་ཚེ་ཁོ་ཅག་གིས་བདག་གི་གྲུ་ཆུང་དེ་བཤིགས་ནས་ཚོང་དུ་བཀྲམ། བདག་
གི་གྲུ་ཆུང་དེའི་ཤིང་ཐམས་ཅད་ཙན་དན་ཡིན་འདུག་པས། ཚོང་པ་རྣམས་ཀྱིས་
གཅིག་ཤོར་གཉིས་ཤོར་གྱིས་གོང་བཏང་སྟེ་གསེར་ཊམ་སྟོང་ཕྲག་གཅིག་ལ་སླེབས་པ་
ན་གོང་གཏོང་མཚམས་ཆད་པས་བགྲེས་སོང་གི་བདག་ལ་སྨྲས་པར། བུ་ཁྱོད་ལྟོས་
དང་ཁྲོམ་ཐོག་གི་གོང་ཐང་འདི་ཙམ་མོ། རིན་གོང་འདིར་ཁྱོད་ཚོང་འདོད་པ་ཡིན་
ནམ། ཡང་ན་གནས་སྐབས་བདག་གི་ཁྱིམ་དུ་བཞག་ནས་རིན་གོང་འཕར་མཚམས་
ཚོང་ངམ་ཞེས་དྲིས།
བདག་གིས་ཅི་བྱེད་བགྲེས་སོང་ཁྱེད་ཀྱིས་གཏན་འཁེལ་མཛོད་ཅིག་ཅེས་བརྗོད།
བགྲེས་སོང་ན་རེ། བུ་ཁྱོད་ཉོན་ཅིག ཙན་དན་འདི་དག་ལ་ཁོ་བོས་ཁྲོམ་ཐང་
ལས་གསེར་ཊམ་བརྒྱ་ཕྲག་གཅིག་གིས་མང་བ་སྤྲོད་རྒྱུ་ཡིན་ན་ཁྱོད་ཀྱིས་བདག་ལ་
ཚོང་ཨེ་འདོད།
བདག་གིས་ཁྱེད་ལ་སྤུས་འབུལ་ཞུས་ཆོག་ཅེས་བརྗོད།
བགྲེས་སོང་གིས་འཁོར་གཡོག་རྣམས་ལ་ཙན་དན་དེ་དག་ཁྱིམ་དུ་དབོར་ནས་
མཛོད་དུ་འཇུག་དགོས་པའི་བཀོད་པ་བཏང༌། བདག་གིས་བགྲེས་སོང་དང་མཉམ་
དུ་ཁོང་གི་ཁྱིམ་དུ་སོང༌། ཁོང་གིས་རིན་འབབ་གསེར་ཊམ་རྣམས་བདག་ལ་སྤྲད་
པ་དང་ཆབས་ཅིག་ཏུ་དངུལ་ཁུག་ཅིག་ཀྱང་གཡར་ནས་དངུལ་རྣམས་དེ་ནང་དུ་
བླུགས་ཏེ་སྒོ་ལྕགས་བརྒྱབ་རྗེས་ལྡེ་མིག་བདག་ལ་སྤྲད། གང་ཙམ་སོང་བ་ན་བགྲེས་
སོང་དེས་བདག་ལ་སྨྲས་པར། བདག་གིས་བུ་ཁྱོད་ལ་བསམ་དོན་ཞིག་ཤོད། ཁོ་བོའི་
འདོད་དོན་ཁྱེད་ཀྱིས་ཅི་ནས་ཀྱང་སྒྲུབ་པར་གྱིས་ཞེས་བརྗོད།
བདག་གིས་བགྲེས་སོང་ཁྱེད་ལ་སྐུ་དོན་ཅི་ཡོད་པ་གསུངས་བར་གྱིས།
བགྲེས་སོང་ན་རེ། ཁྱོད་གོ་བར་གྱིས་ཤིག བདག་ནི་ལོ་རྒན་དྲུག་ཅུར་སླེབས།
འགབ་འཚར་དུ་བུ་མོ་ན་ཆུང་ཞིག་ལས་གཞན་གྱི་བུ་ཚ་གང་ཡང་མེད། བུ་མོ་དེ་ནི་
སྐྱེ་འབྲས་མཚར་ཞིང་བློ་རིག་བཀྲ་བ། འབྱོར་པ་ཆེ་བ་བཅས་ལ་བརྟེན་བུ་མོ་དེ་ཁྱོད་
ཀྱི་ཆུང་མར་བྱིན་ནས་ཁྱོད་གཉིས་ཚེ་གང་གི་གཏན་གྲོགས་སུ་གྱུར་ན་བདག་གི་རྒྱུ་
ནོར་ཡོད་དགུ་དང་ཚོང་རིགས་ཀྱི་མིང་གནས་ཁྱོད་ཀྱིས་ཤུལ་འཛིན་བྱེད་ཆོག་པ་ཡིན།
བདག་ནི་དོན་དེར་ལན་འདེབས་བྱེད་ཐབས་བྲལ་བས་མགོ་བོ་བསྒུར་ཏེ་བསྡད་
པ་ན་བགྲེས་སོང་དེས་ཡང་སྨྲས་པར། བུ་ཁྱོད་ཉོན་ཅིག ཁྱོད་ཀྱིས་བདག་གི་འདོད་
དོན་དེ་སྒྲུབ་པར་གྱིས་དང༌། འདི་ནི་བདག་གིས་ཁྱོད་ལ་ཕན་པའི་དོན་དུ་བརྗོད་པ་
ཡིན། ཁྱོད་མོས་ན་བདག་གིས་བུ་མོ་ཁྱོད་ཀྱི་ཆུང་མར་བྱིན་ལ་ཁྱོད་ཀྱང་བདག་གི་
ལུས་སྐྱེས་ཀྱི་བུ་རུ་བརྩིས་ནས་བདག་གི་རྒྱུ་དངོས་ས་ཁང་ཐམས་ཅད་ཁྱོད་ལ་འཇོག་
ལ། སླད་ཕྱིན་ཁྱོད་ཚོང་གི་འདུ་འགོད་བྱེད་དམ། ཡང་ན་རང་ཡུལ་དུ་ལོག་གང་བྱེད་
ཁྱོད་ཀྱི་འདོད་པ་བཞིན་དུ་གཏོང་རྒྱུ་ལས་དགག་བྱ་གང་ཡང་མི་བྱེད། སྐབས་དེར་
རྒྱུ་དངོས་ཐམས་ཅད་ཁྱོད་ཀྱི་ལག་ཏུ་ཡོད་པས་ཁྱོད་ཀྱི་འདོད་པ་བཞིན་བྱེད་ཆོག་པ་
ཡིན་ཞེས་བརྗོད།
བདག་གིས་ཨཱ་ལཱ་ཚད་བཙུགས། བདག་ནི་འཇིགས་པ་དང་སྡུག་བསྔལ་གྱིས་
རིམ་བསྟུད་དུ་གཙེས་པས་ད་ཆ་ཁོ་བོར་རང་གི་འདོད་པ་དང་བློ་སྣ་ཞེས་པ་གང་
ཡང་མ་མཆིས་ལ། བགྲེས་སོང་ཁྱེད་ནི་ཁོ་བོའི་ཕ་དང་རྣམ་དབྱེར་མ་མཆིས་ན་དོན་
དེ་གང་དགའ་ཇེ་ལེགས་ཁྱེད་ཀྱིས་ཐག་གཅོད་པར་མཛོད་ཅེས་བརྗོད།
བགྲེས་སོང་གིས་རང་གི་འཁོར་གཡོག་ཅིག་ཁྲིམས་དཔོན་དང་གཉེན་དཔང་
འབོད་དུ་བཏང་ནས་གཉེན་ཡིག་འབྲི་འཇོག་གིས་བུ་མོ་ཁོ་བོའི་ཆུང་མར་བྱིན། དེ་
ནས་གཉེན་ཉེ་ཟླ་གྲོགས་དང་བཅས་ཕྱོགས་བཞིའི་བློ་དཀར་ཡོད་དགུ་མགྲོན་འབོད་
ཀྱིས་གཉེན་སྟོན་རྒྱ་ཆེ་བཤམས། དེ་ཉིན་བག་མ་ནི་དྲི་ཟའི་བུ་མོ་ལྟར་ལྟ་བས་ཆོག་མི་
ཤེས་པའི་མཛེས་སྡུག་ལང་ཚོའི་དཔལ་འབར་ཞིང་། ལག་དང་མགྲིན་པ་ཐམས་ཅད་
ལ་གསེར་དང༌། དངུལ་དང་། མུ་ཏིག་དང༌། ཨིན་དྲ་ནཱི་ལ་སོགས་རིན་པོ་ཆེའི་རྒྱན་
གྱིས་མཛེས་པར་བྱས་ཤིང་། དེ་དག་རེ་རེ་ལ་ཡང་གསེར་ཊམ་ཁྲི་ཕྲག་རི་བ་དང་ལ་
ལ་ནི་རིན་གྱིས་གཞལ་དུ་མེད་པར་སྣང་། དེ་ཉིན་ངེད་གཉིས་ཐོག་མར་ཕྲད་པ་ཡིན་
རུང་ཕན་ཚུན་གཅིག་སེམས་གཅིག་ལ་ཆགས་ཏེ་བརྩེ་བ་ཟབ་པའི་ཁྱིམ་ཐབས་སུ་གྱུར།
དུས་དེ་ནས་བཟུང་ངེད་གཉིས་དགའ་སྐྱིད་བརྩེ་དགའི་དཔལ་ལ་ལོངས་སུ་སྤྱད།
ཕྱིས་གྱོས་པོ་ནད་ཀྱིས་འདས། བདག་གིས་ཕུང་པོར་པུར་གོས་གཡོག་རྒྱུ་དང་
དུར་འཇུག་བྱེད་རྒྱུ་སོགས་རྗེས་འཇུག་གི་བྱེད་སྒོ་རྣམས་ལེགས་པར་བསྒྲུབས་རྗེས་
དངོས་སུ་ཁོང་གི་ཤུལ་བཞག་རྒྱུན་འཛིན་གྱིས་རྒྱུ་ནོར་བདག་འཛིན་དང་འཁོར་
གཡོག་བཀོལ་སྤྱོད་བྱས། ཚོང་རིགས་རྣམས་ཀྱིས་གྱོས་པོའི་ལས་སྣེ་གང་ཡོད་བདག་
ལ་འཛིན་དུ་བཅུག གྱོས་པོ་འདས་པོ་འཚོ་བཞུགས་སྐབས་ཁོང་ནི་ཚོང་རིགས་ཁྲོད་
ཀྱི་ན་ཚོད་རྒན་ཤོས་དང་སྙན་གྲགས་ཆེ་ཤོས་ཡིན་པས་ཚོང་གི་ལས་སྒོ་ཐམས་ཅད་
ཁོང་ལ་སྙན་གསེང་ཆོག་མཆན་ཞུ་དགོས་པ་ཡིན། ཁོང་འདས་རྗེས་ཚོང་རིགས་
རྣམས་ཀྱིས་བདག་ཤུལ་འཛིན་པར་བདམས་པར་བརྟེན། ཁོ་བོ་རྟག་ཏུ་གྲོང་ནང་གི་
མི་རྣམས་དང་ཐུག་འཕྲད་བྱེད་དགོས་པ་ཡིན། དེ་ལྟར་ངེད་རྣམས་ཐུག་འཕྲད་བྱེད་
རྟག་པས་བདག་གིས་ཁོ་ཅག་གི་གསང་བ་ཞིག་རྟོགས་པ་སྟེ། ཟླ་བ་བྱུང་ངོ་ཅོག་གི་ཚེ་
ཤར་ལ་ཁོ་པ་ཚོའི་ལུས་ལ་ཤོག་པ་སྐྱེས་ནས་མཁའ་དབྱིངས་སུ་འཕུར་འགྲོ། དེའི་དུས་
སུ་གྲོང་ནང་དུ་བུད་མེད་དང་བྱིས་པ་མ་གཏོགས་མི་ལྷག ཁོ་བོས་ཚུལ་དེའི་གནས་
ལུགས་མ་རྟོགས་པར་ཡིད་ལ་འདི་སྙམ་དུ་བསམས་པར། ཕྱི་ཟླའི་ཚེས་ཤར་ལ་ཁོ་
པ་ཚོའི་ཁྲོད་ཀྱི་སྐྱེ་བོ་ཞིག་ལ་གནས་ཚུལ་དྲིས་ཚེ། ངེས་མེད་བདག་ཀྱང་ཁོ་པ་ཚོས་
མཁའ་དབྱིངས་སུ་ཁྲིད་པར་སྲིད་དོ་སྙམ་ནས་ཡུན་རིང་ངང་སྒུག་གིས་ཕྱི་ཟླའི་ཚེས་
ཤར་ལ་ཁོ་ཚོའི་ལུས་ཀྱི་ཤ་མདོག་འགྱུར་བ་དང་ལུས་པོར་ཤོག་པ་སྐྱེས་པ་ན། བདག་
གིས་དེ་ཁྲོད་ཀྱི་སྐྱེ་བོ་ཞིག་ལ་ཁྱོད་ཅག་གིས་ཁོ་བོ་ཡང་མཉམ་དུ་ཁྲིད་ན་ལེགས་སམ་
ཞེས་དྲིས།
སྐྱེ་བོ་དེས་ཚིག་ཐག་ཆོད་པོས་འདི་འདྲ་ཡོང་མི་སྲིད་ཅེས་བརྗོད།
བདག་གིས་རེ་བ་ཨུ་ནན་དུ་བྱས་པས་ད་གཟོད་ཁྲིད་རྒྱུའི་ཁས་བླངས། དེ་སྐོར་
ཁོ་བོས་ཁྱིམ་མིར་གསང་། དེ་ནས་བདག་གིས་སྐྱེ་བོ་དེའི་གཉའ་བར་བཞོན་ནས་ཁོང་
རྣམས་མཉམ་དུ་མཁའ་དབྱིངས་སུ་བསྐྱོད། འཕུར་བཞིན་འཕུར་བཞིན་ཇེ་མཐོར་
སོང་སྟེ་གནམ་ལྷས་ཨཱ་ལཱར་བསྟོད་པའི་སྒྲ་ཡང་ཐོས་པའི་སར་སླེབས། ཁོ་བོ་ནི་ངོ་
མཚར་དང་ཡིད་སྨོན་གཅིག་ཅར་དུ་འཕེལ་ནས་ཨཱ་ལཱར་བསྟོད་པ་ཕུལ།
བདག་གི་བསྟོད་ཚིག་མཇུག་འགྲིལ་མ་ཐག་མཁའ་དབྱིངས་སུ་གློ་བུར་དུ་མེ་
ལྕེ་དྲག་པོ་འབར་ནས་ཁོང་རྣམས་ཀྱི་ལུས་འཚིག་ལ་ཁད་དུ་གྱུར་བས། ཐམས་ཅད་
རྟབ་རྟབ་པོཪ་བྲོས་ནས་རི་བོ་མཐོན་པོ་ཞིག་གི་རྩེ་མོར་བབས། སྐྱེ་བོ་དེ་རྣམས་ཀྱིས་
བདག་གིས་ལན་པར་བརྗོད་ནས་ཐམས་ཅད་རབ་ཏུ་ཁྲོས་ཏེ་ཁོ་བོ་དེ་གར་བསྐྱུར་
ནས་ཚང་མ་འུར་ལངས་ཀྱིས་སོང༌། བདག་ནི་བློ་ཕམ་ཡིད་ཆད་ཀྱི་གནས་སུ་གྱར་
ནས་རང་གིས་རང་ལ་ད་ནི་ཆགས་སྒོ་བསླངས་སོང་བ་རེད། སྔར་འཇིགས་པ་ལས་
ཐར་མ་ཐག་སླར་ཡང་འཇིགས་པ་དྲག་པོའི་གནས་སུ་ལྷུངས་བ་འདི་འགྱོད། ད་ནི་ཨཱ་
ལཱ་ཐུགས་རྗེ་ཅན་ལ་སྐྱབས་བཅོལ་རྒྱུ་ལས་གཞན་པའི་ཐབས་མེད་ཅེས་ཆིག་ལབ་བརྒྱབ།
བདག་ནི་གཅིག་པུར་རི་སྟེང་དུ་ལུས་ནས་འགྲོ་འདུག་བྲལ་བས། ད་ནི་རི་བོ་
སྐམ་པོ་འདི་ཐོག་ཏུ་འཆི་གྱུར་ངེས་སོ་སྙམ་ནས་ཡིད་མུག་སྟེ་སྡོད་པའི་ཚེ་ན་གློ་བུར་
དུ་གསེར་གྱི་འཁར་བ་ཐོགས་པའི་ཁྱེའུ་ཡིད་དུ་འོང་བ་གཉིས་སླེབས་བྱུང་བ་ན། ཁོ་
བོས་ཁྱེའུ་དེ་གཉིས་ཀྱི་མདུན་བསུས་ནས་ཁྱོད་གཉིས་སུ་ཡིན། འདིར་ཅིའི་ཕྱིར་ཡོང་
བ་ཡིན་ནམ་ཞེས་དྲིས།
ཁྱེའུ་ན་རེ། ང་ཅག་ནི་ཨཱ་ལཱའི་སློབ་མ་ཡིན། ཞེས་བརྗོད་བཞིན་དུ་བདག་ལ་
གསེར་གྱི་འཁར་བ་གཅིག་སྤྲད་ནས་སོང་། ཁོ་བོས་འཁར་བ་བཙུགས་ཏེ་འགྲོ་བཞིན་
དུ་ཁྱེའུ་དེ་གཉིས་ཀྱི་སྤྱོད་ལམ་ཡིད་ལ་འཁོར་ནས་ཡ་མཚན་ཆེན་པོ་སྐྱེས། དེ་ལྟར་
ལམ་དུ་འགྲོ་བཞིན་པའི་ཚེ་ན་མདུན་དུ་མང་སྦྲུལ་ཤིན་ཏུ་ཆེ་བ་ཞིག་གི་ཁ་ནང་དུ་མི་
ཞིག་ཁུར་ནས་སླེབས་བྱུང་ཞིང༌། མི་དེ་ནི་ལུས་སྨད་ལྟེ་བ་བར་མང་སྦྲུལ་གྱི་ཁོག་ཏུ་
སོང་ནས་འཆི་ཉེན་ལ་ཐུག་པ་ན།། དེས་བདག་སྐྱོབ་མཁན་བྱུང་ན་དེའི་སྡུག་བསྔལ་
རྣམས་ཨཱ་ལཱས་སེལ་བ་ཤོག ཅེས་གཅོང་སྐད་དྲག་པོ་འདོན་པ་ཐོས་འཕྲལ་དེ་མར་
རྒྱུག་སོང་ནས་ལག་གི་གསེར་གྱི་འཁར་བ་དེ་མང་སྦྲུལ་གྱི་སྤྱི་བོར་བསྣུན་ཏེ་སྐྱེ་བོ་དེ་
སྦྲུལ་ཆེན་གྱི་ཁ་ལས་བསྐྱབས། མི་དེས་བདག་གི་འགྲམ་དུ་ཡོང་ནས་སྨྲས་པར། ཁྱེད་
ནི་བདག་གི་སྲོག་སྐྱོབ་དྲིན་ཆེན་ཡིན་པས་ཁོ་བོས་ཚེ་གང་རིང་ཁྱོད་དང་མི་བྲལ་བར་
ཁྱོད་ཀྱི་རྗེས་སུ་འབྲང་རྒྱུ་ཡིན་ཞེས་བརྗོད།
བདག་གིས་ལེགས་སོ་ལེགས་སོ། །ཞེས་བརྗོད་ནས་སྐྱེ་བོ་དེ་དང་མཉམ་དུ་སོང་།
ཡུད་ཙམ་སོང་བ་ན་མདུན་ཕྱོགས་ནས་སྐྱེ་བོ་མང་པོ་སླེབས་བྱུང་བར་ཞིབ་ལྟ་བྱེད་
སྐབས་དེ་ཁྲོད་དུ་སྔར་ཁོ་བོ་གཉའ་བར་ཁུར་ནས་མཁའ་དབྱིངས་སུ་ཁྲིད་མཁན་སྐྱེ་
བོ་དེ་ཡང་འདུག་པ་འགྲམ་དུ་སོང་ནས་ཁོ་ལ་དགོངས་དག་ཐུགས་བདེན་ཞུས་ནས་
ཁྱོད་ཀྱིས་རང་གི་གྲོགས་པོ་ལ་འདི་འདྲ་བྱེད་པ་ཅི་ཡིན་ཞེས་དྲིས།
སྐྱེ་བོ་དེ་ན་རེ། ཁྱོད་ཀྱིས་རང་གི་དོན་དུ་ཨཱ་ལཱར་བསྟོད་པའི་རྐྱེན་གྱིས་ང་ཅག་
རྣམས་ལ་གནོད་པ་དྲག་པོ་བྱུང་བ་རེད་ཅེས་བརྗོད།
བདག་གིས་ཁོ་བོས་དོན་མ་རྟོགས་པས་ཁྱེད་དགོངས་པ་མ་ཚོམ། ཕྱིས་ནས་ཁོ་
བོས་དེ་དོན་གླེང་བར་མི་བྱེད་ཅེས་བརྗོད།
སྐྱེ་བོ་དེས་བདག་གྲོང་ཁྱེར་དུ་ཁྲིད་རྒྱུ་ཁས་བླངས་པ་དང་བདག་ལ་ཨཱ་ལཱར་
བསྟོད་པ་མི་བྱེད་པའི་མངག་ཆ་བྱས། དེ་ནས་ཁོས་བདག་གཉའ་བར་ཁུར་ཏེ་འཕུར་
ཐེངས་གཅིག་ལ་གྲོང་ནང་དུ་བསྐྱལ། ཆུང་མས་བདག་བསུ་བར་ཡོང་ནས་ཁོ་བོ་
བདེ་འབྱོར་བྱུང་བས་སྤྲོ་བ་བརྟས་ཤིང༌། བདག་ལ་སྐྱེ་བོ་དེ་རྣམས་ནི་ཨཱ་ལཱར་དད་
པ་མེད་པའི་འདྲེ་ངན་འབའ་ཞིག་ཏུ་མཆིས་ན་སླད་དེ་རྣམས་དང་འགྲོགས་མི་རུང་
བའི་མངག་ཆ་བྱས།
བདག་གིས་སྔར་ཁྱོད་ཀྱི་ཕས་སྐྱེ་བོ་དེ་རྣམས་དང་འགྲོགས་པ་ཅི་ཡིན་ཞེས་དྲིས།
ཆུང་མ་ན་རེ། ཁོ་མོའི་ཕ་དམ་པ་ནི་སྐྱེ་བོ་དེ་དག་གི་རིགས་སུ་མ་གཏོགས་ལ་
ལས་ངན་དེ་རིགས་ཀྱང་མི་བྱེད། བདག་གི་ཕ་འདས་ཟིན་པས་ཁྱོད་ཀྱིས་ཁོང་གི་ཤུལ་
བཞག་རྒྱུ་ནོར་རྣམས་བཙོངས་ནས་ཕ་ཡུལ་དུ་ལོག་ན་བསམས། བདག་ཀྱང་ཕ་མ་
གཉིས་ཀ་འདས་གྲོང་ཟིན་པས་ཁྱོད་མཉམ་དུ་ཁྲིད་ཅེས་བརྗོད།
བདག་གིས་ཆུང་མའི་ངག་བཀོད་ལྟར་གྱོས་པོ་འདས་པོའི་ཤུལ་བཞག་རྣམས་
བཙོངས་ནས་རང་ཡུལ་དུ་ལོག་པའི་གྲབས་བྱས། ཕྱིས་གྲོང་མི་རྒྱ་མཚོའི་ཕ་རོལ་ཏུ་
ཚོང་ལ་འགྲོ་མཁན་ཡོད་ཀྱང་གྲུ་གཟིངས་མེད་པས་རང་གིས་ཤིང་ཆ་བསྒྲུབས་ཏེ་གྲུ་
ཆེན་ཞིག་བཅོས། བདག་གིས་ཁོང་རྣམས་ལ་ལམ་གྲོན་སྤྲད་ཅིང་ཆུང་མ་མཉམ་ཁྲིད་
ཀྱིས་ས་ཁང་རྣམས་བསྐྱུར་ཏེ་རང་ཡུལ་དུ་ལོག་པའི་ལམ་དུ་ཞུགས། གྲུ་གཟིངས་མཚོ་
ཐོག་ཏུ་བར་མེད་ཤར་སྐྱོད་ཀྱིས་གླིང་ཕྲན་དང་མཚོ་གླིང་དུ་མ་བཅད་དེ་པཱ་ཟོ་རར་
བདེ་འབྱོར་བྱུང་།
བདག་ནི་པཱ་ཟོ་རར་ལྷོད་སྡོད་མ་བྱས་པར་མུ་མཐུད་གྲུ་ལ་ཞུགས་ནས་ཐད་
ཀར་སྦག་ཏཱར་ལོག་ནས་གཉེན་ཉེ་སྤུན་མཆེད་རྣམས་དང་མཉམ་འཛོམས་བྱུང༌།
ཁོང་རྣམས་ཀྱིས་མཛུབ་རྩིས་བརྒྱབ་སྟེ་བདག་མཚོ་འགྲུལ་ཐེངས་བདུན་པར་སོང་
ཉིན་ནས་ད་བར་མི་ལོ་ཉེར་བདུན་སོང་བས་ཁོ་བོ་འཆི་ཤག་གིས་འཕྲད་པའི་རེ་བ་
རྫོགས། འོན་ཀྱང་ད་ཆ་ཁོ་བོ་གློ་བུར་ཁྱིམ་དུ་ལོག་པས་སྤུན་ཉེ་རྣམས་ཤི་དམྱལ་ཡུལ་
ནས་ཕྲད་པ་ལྟ་བུའི་སྤྲོ་བ་བརྟས། བདག་གིས་ལམ་བར་དུ་ཕྲད་པའི་འཇིགས་པ་དང་
སྡུག་བསྔལ་རྣམས་ཞིབ་པར་གླེང་བས་ཁོང་རྣམས་ཤིན་ཏུ་འཇིགས་པར་གྱུར་ཞིང༌།
ད་ཆ་སྲོག་མགོ་ཐོན་ནས་ཕྱིར་ལོག་ཐུབ་པར་ཐམས་ཅད་དགའ་བའི་སྤུ་ལོང་གཡོས།
ཁོ་བོས་ད་ཐེངས་བྱུང་བའི་རྒྱུ་ནོར་རྣམས་མཛོད་དུ་བཅུག་རྗེས་བཅོས་མིན་གྱི་
འགྱོད་བཤགས་དྲག་པོ་བྱས་ཏེ་ད་ནས་བཟུང་ཚོང་གི་འཁྲི་བ་བཅད་དེ་མཚོ་འགྲུལ་
གཏན་ནས་མི་བྱེད་པའི་དམ་བཅའ་སྙིང་ཁར་བཀོད། དེ་ནས་བདག་གིས་མི་ལོ་དུ་
མའི་རིང་ཕྱིར་སྐྱོད་ཀྱིས་འཇིགས་པ་སྣ་ཚོགས་དང་འཐབ་སྟེ་སྲོག་མགོ་ཐོན་ཙམ་བྱུང་
ནས་རང་ཁྱིམ་དུ་བདེ་འབྱོར་གྱིས་ཁྱིམ་མི་སྤུན་མཆེད་རྣམས་དང་མཉམ་འཛོམས་
ཐུབ་སྟེ་དགའ་སྐྱིད་ཀྱི་དཔལ་ལ་རོལ་ཞིང་ཚེ་མཇུག་བདེ་བར་གནས་ཐུབ་པ་འདི་ནི་
ཨཱ་ལཱའི་ཐུགས་རྗེ་ཡིན་པར་བསམས་ནས་རྟག་ཏུ་ཁོང་གི་བཀའ་དྲིན་དྲན་པར་བྱེད།
མཚོ་འགྲུལ་བ་ཤིན་པ་ཏཱས་རང་གི་མཚོ་འགྲུལ་ཐེངས་བདུན་པའི་ལོ་རྒྱུས་རྣམས་
གླེང་ཟིན་པ་དང་དེ་མུར་དོས་པ་ཤིན་པ་ཏཱ་ལ་སྨྲས་པར། སྐམ་སའི་ཐོག་ཏུ་བཞུགས་པའི་
སྐུ་ཞབས་ཤིན་པ་ཏཱ། ད་ནི་བདག་གི་ལོ་རྒྱུས་དང་། བདག་ལ་ཕྲད་པའི་བར་ཆད་དང་
འཇིགས་པ་རྣམས་ཁྱོད་ཀྱིས་གསལ་རྟོགས་ཐུབ་སོང་ངམ་ཞེས་བརྗོད།
དོས་པ་ཤིན་པ་ཏཱས་ཨཱ་ལཱ་ཚད་བཙུགས། ཁོ་བོས་ཁྱོད་ལ་ལོག་ལྟ་བྱས་པ་ཐོལ་
ལོ་བཤགས་ཞེས་བརྗོད། མཚོ་འགྲུལ་བ་ཤིན་པ་ཏཱ་ནི་ལག་གཏོང་ལ་ཡང་ཞིང་།
ངན་སློང་ཉམ་ཐག་རྣམས་ལ་སྦྱིན་པ་དང་། གཉེན་ཉེ་ཟླ་གྲོགས་རྣམས་ལ་མགྲོན་
འབོད་སྟོན་གཤོམས་ཀྱི་ལས་ལ་གོམས་ནས་རྟག་ཏུ་ཁོང་རྣམས་དང་མཉམ་དུ་སྤྲོ་རྩེད་
དང་འ་འུར་དགའ་སྐྱིད་ཀྱི་དཔལ་ལ་ལོངས་སུ་སྤྱད་ནས་མི་ཚེའི་ཕ་མཐར་འཁྱོལ་བ་
བྱས་སོ། ། ། །

ཀླ་ཀློ་ཁའི་གྲོང་ཁྱེར་རམ་བུམ་པའི་གཏམ་རྒྱུད།

གནའ་བོའི་སི་པི་རི་ཡའི་གྲོང་ཁྱེར་ཆེན་པོ་ཏཱ་མཱ་སེའི་རྒྱལ་པོ་ཨབ་ཏུ་མེ་ལེགས་
ཨི་པན་མེར་དབང་ནི་སྤྱོད་ལམ་གཙང་ཞིང་། གཞུང་དྲང་བ། ལོ་རྒྱུས་ཞིབ་འཇུག་
ལ་དགའ་བ་ཞིག་ཡིན། ཉིན་ཞིག་ཁོང་དང་ཞི་དྲག་བློན་པའི་ཚོགས་རྣམས་གནའ་
བོའི་མི་རིགས་ཀྱི་ལོ་རྒྱུས་གླེང་བའི་འགོ་ཚུགས་ནས་སྐྱེས་མཆོག་སུར་མན་ཨི་པན་
ཏཱ་འུ་དྷའི་མཛད་པའི་འཕྲིན་ལས་དང་། ཁོང་གིས་ལྷ་མི་འདྲེ་གསུམ་དང༌། འདབ་
ཆགས་གཅན་གཟན་རྣམས་ལ་དབང་སྒྱུར་བའི་སྐབས་ཀྱི་གནས་ཚུལ་གླེང༌། བློན་
པོ་ཞིག་གིས་སྨྲས་པར། སྔོན་བྱོན་མེས་པའི་ངག་རྒྱུན་ལྟར་ན། གོང་མ་ཆེན་པོ་སུར་
མན་ནི་ཨཱ་ལཱའི་ཐུགས་གཏད་བཅོལ་ཡུལ་ཡིན་པས། ཁོང་གི་སྐུ་གསོད་དབང་ཐང་ལ་
གནའ་དེང་གི་སྐྱེ་མཆོག་གང་གིས་ཀྱང་དོ་བར་མི་ནུས། ཁོང་གིས་ལྷ་འདྲེ་བདུག་པ་
ཅན་རྣམས་ཀྱིས་མི་ཡུལ་དུ་འཚེ་བ་མི་བྱེད་པའི་ཆེད་དུ་དེ་དག་ཟངས་བུམ་ནང་དུ་
བཅུག་ནས་དམ་འདོགས་མཛད་པ་རེད་ཅེས་བརྗོད་སྲོལ་འདུག་ཅེས་བརྗོད།
དེ་མུར་ཐུར་ཕུ་ཨི་པན་ཟཱ་ཧ་ལིས་སྨྲས་པར། ཕྱིས་མཚོ་འགྲུལ་བྱེད་མིས་འགྲུལ་
པ་དང་མཉམ་དུ་གྲུ་ལ་ཞུགས་ནས་རྒྱ་གར་ཡུལ་ལ་འགྲོ་བའི་ལམ་བར་དུ་རྒྱ་མཚོའི་
རླུང་ཆེན་ཕྲད་པས་མཚན་མོ་ཁ་ཕྱོགས་འཛོལ་ཏེ་རླུང་གིས་བདས་ནས་མིང་མི་ཤེས་
པའི་མཚོ་རྒྱུད་ཅིག་ཏུ་བསྐྱལ། ཕྱི་ཉིན་གྲུ་གཟིངས་སྐམ་སར་བཀག་པའི་ཚེ། དེ་
རྒྱུད་ཀྱི་རི་ཕུག་ཅིག་ནས་ཀླ་ཀློ་ལྟ་བུའི་མི་ངན་གཅེར་བུ་བ་འགའ་ཐོན། དེ་རྣམས་
སྐད་ཀྱི་བརྡ་ནི་མི་འཕྲོད། ཁོ་པ་ཚོའི་རྒྱལ་པོས་ཨ་རབ་ཀྱི་སྐད་ཤེས་པས། འགྲུལ་
པ་སྐམ་སར་འབྱོར་བ་ན་མི་དེ་རྣམས་རང་གི་རྒྱལ་པོ་དང་མཉམ་དུ་མཚོ་ཁར་ཡོང་
ནས་འགྲུལ་པ་རྣམས་ལ་དགའ་བསུ་འཚམས་འདྲི་བྱེད་པ་དང་འབྲེལ་གནས་ཚུལ་
དྲིས། འགྲུལ་པ་རྣམས་ཀྱིས་མཚོ་ཐོག་ཏུ་བར་ཆད་བྱུང་ཚུལ་གླེང་རྗེས་ཕར་ཕྱོགས་
ཀྱི་གནས་ཚུལ་ཡང་དྲིས་པས། དེ་རྣམས་གདོད་མའི་ཆོས་ལུགས་ལ་དད་མི་ཡིན་པ་
རྟོགས་ནས་ང་ཅག་འདིར་ཡོང་བ་ཐོག་མ་ཡིན་པས། ཁྱེད་ཚོའི་ཆོས་ལུགས་ཀྱི་གནས་
ལུགས་མ་རྟོགས་ཞེས་བརྗོད་པ་ན། རྒྱལ་པོ་དེས་ང་ཅག་གི་ཡུལ་འདིར་སྔར་ནས་ཕྱི་
མི་ཡོང་མྱོང་མེད། ཅེས་བརྗོད་ནས་འགྲུལ་པ་རྣམས་ལ་ཡུལ་དེའི་ཉ་རིགས་དང་བྱ་
རི་དག་གི་ཤ་ཡི་སྣེ་ལེན་མགྲོན་སྐྱོང་གཟབ་མོ་བྱས་པ་མ་ཟད། ཁོང་རྣམས་ལྟ་སྐོར་
སྤྲོ་སྐྱིད་ལ་ཁྲིད། འགྲུལ་པ་དེ་དག་གིས་ཡུལ་དེའི་ཉ་པས་མཚོ་མོར་ཉ་རྒྱ་བཀྲམས་
ནས་ཉ་འཛིན་པའི་སྐབས་ཉ་རྒྱའི་ནང་ཟངས་ཀྱི་བུམ་པ་ཁ་རུ་སུར་མན་གྱི་ཐམ་ག་
བཏབ་ནས་དམ་བཅད་བྱས་པ་ཞིག་ཐེབས་པ་རིག ཉ་པས་ཟངས་བུམ་དེ་སྐམ་སའི་
ཐོག་ཁུར་ནས་དམ་བཅད་བཤིགས་པའི་ཚེ་ཟངས་བུམ་ནང་ནས་དུ་བ་སྔོ་འཕྱུར་རེར་
ཐོན་པ་ནམ་མཁར་སོང་བ་དང་དེ་མར་སྒྲ་དྲག་པོ་ཞིག་བྱུང་ནས་སྨྲས་པར། ཨཱ་ལཱའི་
ཕོ་ཉ་མཁྱེན་ནོ། །བདག་གི་འགྱོད་བཤགས་བྱས་ཡོད་དོ། །བདག་གི་འགྱོད་བཤགས་
བྱས་ཡོད་དོ། །ཞེས་བརྗོད་མཚམས་དུ་བ་དེ་རི་བོའི་གཏོས་དང་མཉམ་པའི་མི་ཆེན་
འཇིགས་སུ་རུང་བ་ཞིག་ཏུ་གྱུར་ནས་དེ་མར་ཡལ། ཚུལ་འདི་མཐོང་བས་འགྲུལ་པ་
རྣམས་ནི་སྐྲག་ནས་ཐམས་ཅད་རི་མོའི་གཟུགས་བརྙན་ལྟར་འགུལ་བར་ཡང་རྔོ་མི་
ཐོགས་པར་གྱུར། འོན་ཀྱང་ཡུལ་དེའི་མི་ནག་པོ་དེ་རྣམས་ནི་ཚུལ་འདིར་ཇི་མི་སྙམ་
པར་གནས་པ་ན་འགྲུལ་པ་རྣམས་ཀྱིས་རྒྱལ་པོའི་སར་སོང་ནས་འདི་འདྲ་ཅི་ཡིན་དྲིས་
པར། རྒྱལ་པོས་ཁྱོད་རྣམས་གོ་བར་གྱིས་ཤིག འདི་ནི་སྔར་སྐྱེས་མཆོག་སུར་མན་ར།་
པན་ཏཱ་འུ་དྷ་འཚོ་བཞུགས་སྐབས་ལྷ་འདྲེ་གདུག་པ་ཅན་དེ་རྣམས་བུམ་པའི་ནང་དུ་
བླུགས་ནས་དམ་ལ་བཏགས་ཏེ་མཚོ་ནང་དུ་བསྐྱུར། ད་ཆ་ཉ་པ་ཚོ་ཉ་འཛིན་སྐབས་
རྟག་ཏུ་བུམ་པ་དེ་རིགས་ཉ་རྒྱར་ཐེབས་པ་དམ་བཅད་བཤིགས་ནས་ལྟ་སྐབས་ལྷ་འདྲེ་
གདུག་པ་ཅན་དེ་རིགས་བུམ་པ་ལས་ཐོན་ཏེ་སུར་མན་མི་ཡུལ་ཐོག་ཡོད་ཤག་གིས་
ཤིན་ཏུ་འཇིགས་པར་གྱུར་ནས་ཨཱ་ལཱའི་ཕོ་ཉ་མཁྱེན། བདག་གིས་འགྱོད་བཤགས་
བྱེད་དོ། །ཞེས་བརྗོད་ནས་བྲོས་འགྲོ་བ་ཡིན་ཞེས་བརྗོད་ཚུལ་འདུག་ཅེས་བརྗོད།
རྒྱལ་པོ་ཨབ་ཏུ་མེ་ལེགས་ཨི་པན་མེར་དབང་གིས་བློན་ཐུར་ཕུ་ཨི་པན་ཟཱ་ཧ་
ལིའི་གཏམ་དེ་གསན་རྗེས་ཐུགས་ལ་ཡ་མཚན་ཆེན་པོ་བྱུང་ནས་སྨྲས་པར། ཨཱ་ལཱ་
ཚད་བཙུགས། བདག་ནི་བུམ་པ་དེ་རིགས་ལ་ཤིན་ཏུ་ལྟ་བར་འདོད་ཅེས་གསུངས་
པ་ན། བློན་ཐུར་ཕུས་རྒྱལ་པོ་མི་དབང་ཆེན་པོ་བུམ་པ་དེ་རིགས་གཟིགས་འདོད་ན་
ཁྱེད་ཀྱི་དགོངས་པ་འགྲུབ་ངེས་རེད། འདི་ནས་བང་ཆེན་མངགས་ཏེ་ཨེ་ཅིབ་ཀྱི་རྒྱལ་
པོ་ཨབ་ཏུ་ཨ་ཧུ་ཙི་མེར་དབང་ལ་རང་འོག་ཨར་པི་ཡུལ་གྱི་དཔོན་མུ་སཱ་ཨི་པན་ནེ་
ཟུར་ལ་ཕྱག་ཕྲིན་བསྩལ་ཏེ་འཚོལ་དགོས་པའི་བཀའ་ཕབ་ན་འགྲིག ཅི་ཕྱིར་ཞེ་ན།
ཨར་པི་དང་ཡུལ་དེ་ས་འབྲེལ་ལ་སོང་གཤིས། ལམ་ཐག་ཉེ་བས་བུམ་པ་དེ་རིགས་
རྙེད་ངེས་རེད་ཅེས་བརྗོད།
རྒྱལ་པོས་ཐུར་ཕུའི་གཏམ་དེ་བདེན་པར་སྙམ་ནས་སྨྲས་པར། ཐུར་ཕུ་ཁྱོད་
ཀྱིས་བཤད་པ་བདེན། དོན་དེར་ཁྱོད་སོང་ནས་མུ་སཱ་ཨི་པན་ནེ་ཟུར་དང་གྲོས་གྱིས།
བདག་གིས་ཁྱོད་ལ་བཀའ་རྟགས་དར་དཀར་ཞིག་བྱིན། ཁྱོད་ཀྱིས་དེ་ཁུར་ནས་ལས་
འགན་སྒྲུབ་པར་སོང༌། ཁྱོད་ཀྱི་ཁྱིམ་མི་རྣམས་ལ་འཚོ་གོས་གང་དགོས་བདག་གིས་
སྦྱོར། ཁྱོད་བློ་གཡེང་མི་དགོས་ཞེས་གསུངས།
བློན་ཐུར་ཕུ་ན་རེ། རྒྱལ་པོ་མི་དབང་ཆེན་པོ་བཀའ་དྲིན་ཆེ། ཁོ་བོས་རྒྱལ་པོའི་
བཀའ་བཞིན་ཞུའོ། །
རྒྱལ་པོས་ཨཱ་ལཱ་ཐུགས་རྗེ་ཅན་གྱི་ཁྱོད་ལ་མགོན་དང་དཔུང་གཉེན་མཛད་ཡོང་།
ཞེས་གསུངས་ནས་མྱུར་བར་སོང་ཞིག་ཅེས་བཀའ་བསྩལ། དེ་མུར་རང་གི་གཅུང་པོ་
ཨེ་ཅིབ་ཡུལ་གྱི་རྒྱལ་པོ་ཨབ་ཏུ་ཨ་ཧུ་ཙི་ལ་གནང་རྒྱུའི་འཕྲིན་ཡིག་གཅིག་དང་ཨར་
པི་ཡུལ་གྱི་དཔོན་མུ་སཱ་ཨི་པན་ནེ་ཟུར་ལ་ཁྱོད་ཀྱིས་ཡུལ་གྱི་ཆབ་སྲིད་རང་གི་བུ་ལ་
རྩིས་སྤྲོད་ཀྱིས་ཁྱོད་རང་ངོ་མ་ལམ་རྒྱགས་དང༌། མི་ནོར་དངོས་གསུམ་གྲ་སྒྲིག་གིས་
སྐྱེས་མཆོག་སུར་མན་གྱིས་ལྷ་འདྲེ་དམ་འདོགས་གནང་བའི་བུམ་པ་གར་ཡོད་འཚོལ་
དུ་འགྲོ་དགོས་པའི་བཀའ་ཡིག་ཕྱག་རྒྱས་མནན་པ་གཅིག་བློན་ཐུར་ཕུར་བསྐུར་ནས་
འཕྲལ་ཐོན་དགོས་པའི་བཀའ་བསྩལ།
བློན་ཐུར་ཕུས་འཁོར་ཚོགས་དུ་མ་དང་བཅས་ཏེ་ནམ་འོག་ལ་ཨེ་ཅིབ་ཡུལ་དུ་
ཤར་སྐྱོད་བྱས། ཨེ་ཅིབ་ཡུལ་གྱི་རྒྱལ་པོ་ཨབ་ཏུ་ཨ་ཧུ་ཙིས་རང་གི་གཅེན་རྒྱལ་པོའི་ཕོ་
ཉ་སླེབས་ཡོང་བའི་གནས་ཚུལ་ཐོས་འཕྲལ། ཁོང་ངོ་མས་གདོང་བསུར་བསྐྱོད་ནས་
གུས་པ་ཆེན་པོས་སྣེ་ལེན་དང་འབྲེལ་ལམ་སྣེ་འདྲེན་མཁན་ཆེད་གཏོང་གིས་ཡུལ་ཨར་
པི་བར་དུ་སྐྱེལ་མ་བྱས།
ཡུལ་ཨར་པིའི་དཔོན་མུ་སཱ་ཨི་པན་ནེ་ཟུར་ལ་གནས་ཚུལ་འབྱོར་འཕྲལ་སྤྲོ་བ་
ཆེན་པོས་གྲོང་ཁྱེར་གྱི་ཕྱི་རོལ་དུ་མདུན་བསུར་ཡོང་བ་དང་། རྒྱལ་པོའི་བཀའ་ཤོག་
སྤྱི་བོར་བླངས་ཏེ་རྒྱལ་པོ་ཆེན་པོའི་བཀའ་བཞིན་ཞུའོ། །ཞེས་བརྗོད་རྗེས་ཞི་དྲག་
དཔོན་རིགས་རྣམས་བསྡུས་ནས་བུམ་པ་འཚོལ་ཐབས་སྐོར་ལ་གྲོས་བྱས། དཔོན་
རིགས་ཁྲོད་ནས་མི་ཞིག་གིས་རྐུ་ངོ་ཁྱེད་བུམ་པ་འཚོལ་བར་ཕེབས་ཚེ། ཨབ་ཏུན་ཟཱ་
མཱ་དྷ་ཨི་པན་ཨབ་ཏུ་གུ་ཏུ་སི་ཞེས་པའི་རྒད་པོ་མྱོང་བ་ཅན་ཞིག་ཡོད་པ་ཁོ་ནི་སྐམ་
མཚོ་གང་སའི་ཡུལ་ཕྱོགས་མང་པོར་འགྲོ་མྱོང་བས། ས་གནས་ཁག་གི་ཡུལ་སྲོལ་
གོམས་གཤིས་ལ་རྒྱུས་མངའ་ཆེ་གཤིས། རྒད་པོ་དེས་ལམ་རྒྱུས་བྱས་ན་དོན་འགྲུབ་
པར་ངེས་སོ་ཞེས་བརྗོད། མུ་སཱ་ཨི་པན་ནེ་ཟུར་གྱིས་དཔོན་རིགས་དེའི་མཚམས་སྦྱོར་
བཞིན་རྒད་པོ་ཨབ་ཏུན་ཟཱ་མཱ་དྷ་འབོད་པར་བཏང་ནས་དེ་གར་འབྱོར།
དེ་ནི་ན་ཚོད་བགྲང་བྱ་བདུན་ཅུ་བརྒལ་ཞིང་ཁ་སྤུ་མིག་སྤུ་ཐམས་ཅད་དཀར་
པོར་གྱུར་བའི་རྒད་པོ་ཞིག་ཏུ་མཆིས། མུ་སཱ་ཡིས་རྒད་པོ་དེ་ལ་འཚམས་འདྲི་དང་
སྦྲགས་ཏེ་སྨྲས་པར། བགྲེས་སོང་ཨབ་ཏུན་ཟཱ་མཱ་དྷ་མཁྱེན། བདག་ནི་རྒྱལ་པོ་ཨབ་
ཏུ་མེ་ལེགས་ཨི་པན་མེར་དབང་གི་བཀའ་བཞིན་སྐྱེས་མཆོག་སུར་མན་གྱིས་ལྷ་འདྲེ་
གདུག་པ་ཅན་དམ་འདོགས་མཛད་པའི་བུམ་པ་འཚོལ་དུ་འགྲོ་མཁན་ཡིན་མོད།
འོན་ཀྱང་བུམ་པ་དེ་རིགས་ཡུལ་ཕྱོགས་གང་དུ་འཚོལ་བར་འགྲོ་དགོས་མིན་མི་ཤེས།
གོ་ཐོས་ལ་བགྲེས་སོང་ཁྱེད་ཀྱིས་དེ་འཚོལ་བའི་ལམ་ཤེས་ཚུལ་འདུག་ན། ཁྱེད་ཀྱིས་
ང་ཅག་ལ་ལམ་ཁྲིད་ནས་རྒྱལ་པོའི་བཀའ་དེ་སྒྲུབ་འདོད་པ་ཡིན་ནམ་ཞེས་བརྗོད།
རྒད་པོ་ན་རེ། སྐུ་ངོ་ཆེ་མོ་དགོངས་སུ་གསོལ། ཡུལ་དེ་ནི་ལམ་ཐག་ཤིན་ཏུ་
རིང་ལ་བགྲོད་པར་དཀའ་བའི་མི་མེད་ལུང་སྟོང་ཞིག་རེད།
མུ་སཱ་ན་རེ། འདི་ནས་ལམ་ཐག་ཇི་ཙམ་ཡོད་དམ།
རྒད་པོ་ན་རེ། ཕར་འགྲོ་ཚུར་འོང་བྱེད་པར་ཟླ་བཞི་ཙམ་འགོར་སྲིད་ལ། ལམ་
བར་དུ་ཡ་མཚན་ཅན་གྱི་བགྲོད་ལམ་དང་འཇིགས་པ་ཆེ་བའི་ཡུལ་མང་པོ་བརྒྱུད་
དགོས་པ་མ་ཟད། ལམ་ཡང་ཤིན་ཏུ་བགྲོད་དཀའ་བ་ཡོད། སྐུ་ངོ་ཁྱེད་ངལ་བར་མི་
འཛེམས་པར་ཕེབས་ཚེ་ང་ཅག་གི་ཡུལ་འདིའི་ཉེ་རྒྱུད་དུ་དགྲ་བོ་སྟོབས་ཆེ་ཞིག་ཡོད།
གལ་ཏེ་སྐུ་ངོ་ཁྱེད་ཡུལ་དུ་མ་བཞུགས་ཚེ་ཡེ་ཤུ་བ་རྣམས་ཀྱིས་རྒོལ་བར་ལྷག་སྲིད་ན།
འདི་གར་ཆབ་སྲིད་སྐྱོང་མི་མཛངས་ཤིང་རྟུལ་ཕོད་ཅན་ཞིག་དགོས་པ་ཡིན་ནོ། །
མུ་སཱ་ན་རེ། ཁྱེད་ཀྱིས་བཤད་པ་བདེན། འདི་སྐོར་ཁོ་བོས་སྔ་ས་ནས་གྲ་སྒྲིག་ཡོད།
མུ་སཱ་ཨི་པན་ནེ་ཟུར་གྱིས་རང་གི་བུ་ཧཱ་ལུན་སྲིད་ཚབ་ཏུ་བསྐོ་གཞག་གིས་རྒྱ་
ཁྱབ་ཏུ་ཡོངས་བསྒྲགས་ཐོག དཔོན་དམག་ཐམས་ཅད་ཀྱིས་དེའི་བཀའ་བརྩི་དང་
ལེན་ཞུ་དགོས་པའི་བཀོད་མངག་བྱས། ཧཱ་ལུན་ནི་གཟུགས་བཟང་ཞིང་སྙིང་སྟོབས་
ཆེ་བའི་དམག་དཔོན་ཞིག་ཡིན་པས། རང་གི་ལས་བྱ་དང་དམག་མི་རྣམས་ཀྱིས་
དགའ་ཞེན་དང་གུས་བཀུར་ཚད་མེད་བྱེད། ཐམས་ཅད་བཀོད་སྒྲིག་ལེགས་པར་ཟིན་
མཚམས་མུ་སཱ་འཁོར་ཚོགས་དང་བཅས་པ་ཡུལ་ནས་ཐོན། ལམ་བར་དུ་ཨབ་ཏུན་
ཟྭ་མཱ་དྷས་མུ་སཱ་ལ་སྨྲས་པར། ང་ཅག་བུམ་པ་འཚོལ་བར་འགྲོ་བའི་ཡུལ་དེ་ནི་མཚོ་
འགྲམ་དུ་གནས་ཤིང༌། ལམ་ཐམས་ཅད་མཚོ་ཁ་ནས་འགྲོ་དགོས་པ་ཡིན། དེ་རྒྱུད་
དུ་གང་སར་རྩྭ་ཤིང་དང་ཆུ་ཕྲན་མང་པོ་ཡོད། ད་ལམ་ཨཱ་ལཱ་ཐུགས་རྗེ་ཅན་གྱིས་གཟིགས་
ནས་ང་ཅག་རྣམས་ལམ་བར་གེགས་མེད་དུ་བདེ་འབྱོར་ཐུབ་ཡོང་ཞེས་བརྗོད།
མུ་སཱ་ན་རེ། སྔར་རྒྱལ་པོ་ཞིག་དེར་བྱོན་མྱོང་བ་ཁྱེད་ཀྱིས་ཤེས་སམ།
རྒད་པོ་ན་རེ། སྔར་མཱ་ཆི་ཏུན་གྱི་རྒྱལ་པོ་ཨཱ་ལི་སན་ཏཱ་ཕེབས་མྱོང་བ་རེད།
ཁོང་རྣམས་མུ་མཐུད་སྐྱོད་པའི་ལམ་བར་དུ་བརྗིད་ཆགས་མཁའ་ལ་འགྱིངས་
འདྲའི་གནའ་བོའི་ཕོ་བྲང་ཞིག་བརྒྱུད་ནས་འགྲོ་བའི་སྐབས་ཨབ་ཏུན་ཟཱ་མཱ་དྷ་ན་རེ།
གནའ་བོའི་ཕོ་བྲང་འདི་བདག་ཅག་ཕྱི་རབས་རྣམས་ཀྱི་བསླབ་བྱར་འཛིན་དགོས་
པ་ཡིན་པས། ང་ཅག་ནང་དུ་ལྟ་བར་ཕེབས། ཞེས་བརྗོད་ནས་ཐམས་ཅད་ཕོ་བྲང་
དེའི་སྒོ་འགྲམ་དུ་སྐྱོད་པའི་ཚེ་ཕོ་བྲང་གི་རྒྱལ་སྒོ་ནི་ཆེར་གདངས་ནས་ཡོད་པས།
ནང་གི་ཁྱམས་རིང་དང་རྡོ་སྐས་རྣམས་ཕྱི་ནས་གསལ་བར་མཐོང་། ཕོ་བྲང་གི་རྩིག་
ལྡེབ་ཐོག་ངོས་ཐམས་ཅད་བཀྲག་མདངས་ལྡན་པའི་གཡུ་རྙིང་གིས་བརྒྱན་པ་ཤིན་
ཏུ་མཛེས་ཤིང་བརྗིད་ཆགས་རྣམ་པར་བཀྲ་བ་འདི་ལྟ་བུ་སྔར་མཐོང་ཆོས་སུ་མ་གྱུར་
ཞིང་། སྒོ་འགྲམ་དུ་ཤིང་གི་བྱང་བུ་ཆེན་པོ་ཞིག་ཡོད་པ་དེའི་ཐོག་གྷི་རི་སིའི་ཡིག་ཐོག་
ནས་སྙན་ཚིག་དུམ་བུ་གཅིག་བྲིས་ཡོད་པས། ཨབ་ཏུན་ཟཱ་མཱ་དྷས་སྐུ་ངོ་ཆེ་མོ་མཁྱེན།
ཤིང་བྱང་དེའི་ཐོག་གི་ཡི་གེ་འདི་བདག་གིས་ཀློག་དགོས་སམ་ཞེས་དྲིས།
མུ་སཱ་ན་རེ། ལེགས་སོ། །ཁྱེད་ཀྱིས་ཡི་གེ་འདི་ང་ཅག་རྣམས་ལ་ཀློག་པར་གྱིས་
ཤིག ཨཱ་ལཱས་གཟིགས་ནས་བདག་ཅག་ཕྱོགས་སྐྱོད་ལ་འབྲས་བུ་ཐོན་པ་ནི་ཁྱེད་ཀྱིས་
བསོད་ནམས་རེད་དོ་ཞེས་བརྗོད།
ཨབ་ཏུན་ཟཱ་མ་དྷས་ཤིང་བྱང་དེའི་འགྲམ་དུ་ཡོང་ནས་སྙན་ངག་འདི་ལྟར་བཀླག
ལས་དང་བྱ་བར་འབུངས་པའི་འབྲས་བུ་ལས། །
མི་རིགས་དེ་ཡི་སེམས་རྒྱུད་ངོ་མ་མཐོང་། །
སྔར་འདས་རྒྱལ་པོ་གུང་དང་མི་དྲག་ལ། །
ཀུན་གྱིས་རྗེས་དྲན་ཞུ་ཞིང་མྱ་ངན་བྱེད། །
ཕོ་བྲང་ནང་དུ་མཐའ་མའི་འཕྲོ་བཞག་སྟེ། །
ཁོང་རྣམས་དུར་གྱི་དབུས་སུ་འཛོམ་པ་ཡིན། །
གློ་བུར་གཤིན་རྗེའི་ཕོ་ཉས་འབོད་པ་ན། །
བསགས་པའི་ནོར་དང་ལོངས་སྤྱོད་ཀུན་བསྐྱུར་ནས། །
མཐར་གྱི་འཇུག་གནས་དབེན་པའི་དུར་དུ་འགྲོ།།
སྙན་ཚིག་དེ་ཉན་རྗེས་མུ་སཱ་ནི་ཡིད་ལ་སྐྱོ་བའི་གདུང་བ་མི་བཟོད་པར་ཆོ་
ངེ་དྲག་པོ་འདོན་བཞིན་རང་སར་དྲན་མེད་དུ་འགྱེལ། ཁོ་བརྒྱལ་བ་ལས་གསོས་
མཚམས་ཨཱ་ལཱ་ནི་སྐུ་གཞོམ་གཞིག་མེད་པའི་འཇིག་རྟེན་གྱི་བདག་པོ་རེད། ཅེས་
བརྗོད་ནས་ཡར་ལངས་ཏེ་དལ་བུ་དལ་བུར་ཕོ་བྲང་ནང་བཞུགས་ཏེ་ལྡེབས་རིས་དང་
འཇིམ་བརྙན་རྣམས་ལ་ལྟ་བཞིན་ཕོ་བྲང་གི་བཟོ་བཀོད་དང་བརྗིད་ཉམས་ལ་ཡིད་
ཀྱི་བརྟན་པ་རབ་ཏུ་ཕྲོགས། དེ་ནས་མུ་སཱ་ཡིས་སྒོ་གཉིས་པའི་ཐོག་གི་སྙན་ཚིག་དེ་
མཐོང་ནས་ཨབ་ཏུན་ཟཱ་མཱ་དྷ་ལ་སྨྲས་པར། བགྲེས་སོང་ཁྱེད་ཀྱིས་ཡི་གེ་འདི་བདག་
ཅག་རྣམས་ལ་ཀློག་པར་གྱིས་ཤིག་ཅེས་བརྗོད།
ཨབ་ཏུན་ཟཱ་མཱ་དྷས་གོམ་གང་མདུན་དུ་སྤོས་ནས་སྙན་ངག་འདི་ལྟར་བཀླག
སྔོན་ཚེ་ཕོ་བྲང་ནང་དུ་བདེར་རོལ་བའི། །
སྐྱེ་བོ་དུ་མ་སྔར་ནས་ཕྱི་མར་བཤེགས། །
དེ་ཡི་ཤུལ་དུ་བྱུང་བའི་མི་རྣམས་ཀྱང་།
མི་ཆད་དུས་ཀྱི་བགྲོད་པའི་ཕྲང་ལམ་དུ། །
བཟའ་མི་བུ་ཕྲུག་བསགས་པའི་ནོར་དང་བཅས།
མི་འདོད་བསྐྱུར་ནས་རང་ཉིད་གཅིག་པུར་སོང་། །
གསོན་པའི་དུས་སུ་དར་དང་གོས་ཆེན་གྱོན། །
ལྗགས་སུ་སྨིན་པའི་ཟས་ཀྱི་ཕུད་རྣམས་ཟ། །
ད་ཆ་དུར་དུ་གཅེར་བུར་གནས་པའི་ཚེ།།
རང་ལུས་གནས་ཁང་དེ་ཡང་སྲིན་འབུས་ཟ།
དེ་ནི་འགྲུལ་གྱི་ལམ་དུ་ཁུར་ཕབ་ནས།
བགྲོད་པའི་ངལ་དུབ་གསོ་དང་ཅི་མི་འདྲ། །
འཇིགས་རུང་གཤིན་རྗེའི་ཕོ་ཉས་འབོད་པའི་ཚེ།
མི་འདོད་རང་གི་གནས་སུ་འགྲོ་བ་ཡིན།
སྙན་ཚིག་འདི་ཉན་པ་དང་མུ་སཱ་ནི་ཡིད་ལ་སྐྱོ་བའི་གདུང་བ་མི་བཟོད་པར་
ཆོ་ངེ་དྲག་པོ་འདོན་བཞིན་འཁོར་བར་ཡིད་འབྱུང་དྲག་པོ་སྐྱེས་ནས་འདི་སྙམ་དུ་
བསམས་པར། ཨཱ་ལཱ་ཐུགས་རྗེ་ཅན་གྱིས་བདག་ཅག་འགྲོ་བ་མི་བསྐྲུན་པ་དེ་ནི་དོན་
སྙིང་ཤིན་ཏུ་ཆེ་བར་བསམས། དེ་ནས་མུ་མཐུད་ཞུགས་ཏེ་སོང་བ་ན་མི་མེད་ཁང་
སྟོང་དུ་གྱུར་བའི་ཚུལ་ཤིན་ཏུ་ཉམ་ང་བ་ཞིག་མཆིས། ཕོ་བྲང་དེའི་དབུས་སུ་ཐོག་རྩེ་
ཟླུམ་པོར་བསྐྲུན་པའི་བ་གམ་བརྗིད་ཆགས་པ་ཞིག་ཡོད་པ་དེའི་མཐའ་སྐོར་དུ་དུར་
གནས་བརྒྱ་ཕྲག་བཞི་ཡོད་པ་དེ་ཁྲོད་དུ་རྡོ་ཀ་མ་རུ་པ་བརྩིགས་པའི་དུར་ཞིག་ཡོད་
པ་དེའི་པུར་བྱང་ཐོག་སྙན་ཚིག་འདི་ལྟར་བཀོད་ཡོད་པ་སྟེ།
ཁོ་བོས་དུས་ཀྱི་འཕོ་འགྱུར་ཇི་ཙམ་བརྒྱུད། །
ཁོ་བོས་རྩ་ཆེའི་མི་སྲོག་ཇི་ཙམ་བཅད། །
ཁོ་བོས་སྐྱེ་འགྲོར་མནར་གཅོད་ཇི་ཙམ་བྱས། །
ཁོ་བོས་ཞིམ་མངར་ཟས་རིགས་ཇི་ཙམ་བཟས།
ཁོ་བོས་གླུ་གར་རོལ་དབྱངས་ཇི་ཙམ་ཉན། །
ཁོ་བོས་བཙན་པོའི་བཀའ་བཅད་ཇི་ཙམ་བཏང་།།
ཁོ་བོས་ཕ་རོལ་བཙན་རྫོང་ཇི་ཙམ་ཕབ
ཤེས་རྨོངས་བླུན་པོ་བདག་གི་དབང་ཤེད་ཀྱིས། །
གཞན་གྱི་ལུས་སྲོག་ལོངས་སྤྱོད་འཇིག་རྟེན་ཕྲོགས།།
མཐའ་མར་རེ་བའི་འདོད་རྔམ་མ་འགྲུབ་སྟོངས། །
འཇིག་རྟེན་འགྲོ་བ་མ་འགྱངས་འགྱོད་བཤགས་གྱིས།
འཆི་བའི་སྔོན་ལ་རང་སེམས་རང་གི་གཅུན། །
གཤིན་རྗེའི་ཕོ་ཉ་ངེས་མེད་སླེབས་པའི་ཚེ། །
ཁྱེད་ཀྱི་ཕུང་པོ་དུར་དུ་སྦེད་པ་ཡིན། །
སྙན་ཚིག་དེ་ཐོས་པ་དང་མུ་སཱ་སྟོན་འཁོར་རྣམས་ཡིད་སྐྱོ་བའི་མཆི་མ་ལྷུང་ལྷུང་
དུ་ཤོར། ཁོང་རྣམས་མུ་མཐུད་ནང་དུ་སོང་བ་ན་ཙན་དན་གྱི་རྒྱལ་སྒོ་ཆེན་པོ་བརྒྱད་
ཡོད་པ་དེ་དག་གི་ཐོག་གསེར་དང་། དངུལ་དང་། རིན་པོ་ཆེའི་ཕྲ་རྒྱན་དང་། གཡང་
ཊི་སོགས་ཀྱིས་རྣམ་པར་བརྒྱན་ཞིང་། སྒོ་དང་པོའི་ཐོག་སྙན་ཚིག་འདི་ལྟར་འཁོད།
བདག་གི་རྒྱུ་ནོར་ཐམས་ཅད་འདི་རུ་བཞག །
བྱམས་དང་སྙིང་རྗེའི་སྤྱོད་པ་འདི་ན་མེད།།
བཟང་ཞན་ཇི་ཡིན་ཕྱི་རབས་སྐྱེ་བོས་དཔྱོད།
སྔོན་ཚེ་བདེ་བའི་ལོངས་སྤྱོད་དཔག་ཏུ་མེད། །
གདོང་ལྔ་བཞིན་དུ་རང་གི་དབང་ཐང་སྲུང༌། །
ཕར་གཏོང་ཏིལ་གྱི་རྡོག་ཙམ་བློས་མི་ཐོངས། །
ལུས་སྲོག་སྲེག་པའི་མེ་ལ་བཏབ་ན་ཡང་།
འཇུང་སེམས་ལྕགས་ཀྱི་གོང་བུ་བཞུ་མི་སྲིད།།
དེ་རིང་ཐམས་ཅད་བསྐྱུར་ནས་འགྲོ་དགོས་ཐུག །
འཇིགས་རུང་གཤིན་རྗེའི་ཕོ་ཉས་འབོད་པའི་ཚེ། །
དབང་དང་རྒྱུ་ཡིས་སྲོག་འདི་བླུ་མི་ཐུབ། །
གསོས་པའི་འཁོར་དང་དཔུང་གིས་ཕན་མི་ཐོགས།
གཉེན་དང་ཉེ་དུ་མང་ཡང་རོགས་མི་ཕན། །
དུས་ཐུང་སྙིང་པོས་དབེན་པའི་མི་ཚེ་འདིར།
ལུས་སེམས་ངལ་བའི་དཀའ་བ་སྤྱད་ན་ཡང་།།
མཐའ་མ་དུས་ཀྱི་ཆོས་ལས་ཟློག་མི་ནུས།
འཇིག་རྟེན་མི་རྣམས་མ་འགྱངས་འགྱོད་བཤགས་གྱིས། །
དེ་ལྟར་མ་ཐུབ་འགྲོ་ས་དུར་ལས་མེད།
འཆི་བའི་དུས་སུ་དགེ་སྡིག་མཛུབ་རྩིས་རྒྱབ །
ཉེས་པའི་སྡིག་པ་རང་གི་གཉའ་བར་ཁུར། །
གཅིག་པུར་ཨཱ་ལཱའི་གམ་དུ་འགྲོ་བ་ཡིན། །
སྲིད་པའི་ཕུན་ཚོགས་ངོ་མཚར་ཆེ་ན་ཡང༌།
ཉ་འདྲིད་ཁ་ཟས་དེ་ལ་མ་ཆགས་པར། །
བློ་མིག་ཕྱེ་ནས་གཉེན་གྲོགས་ཕུང་ལ་ལྟོས། །
སྙན་ཚིག་དེ་ཉན་རྗེས་མུ་སཱ་ནི་སྐྱོ་བའི་གདུང་བ་མི་བཟོད་པར་ཆོ་ངེས་དྲག་
པོ་འདོན་བཞིན་རང་སར་འགྱེལ། ཁོ་བརྒྱལ་བ་ལས་གསོས་མཚམས་ལུས་འདྲོང་སྟེ་
རྒྱལ་སྒོ་ཞུགས་ནས་སོང་བ་ན། དེ་གར་དུར་ཤིན་ཏུ་བརྗིད་ཆགས་པ་ཞིག་ཡོད་པ་
དེའི་དུར་བྱང་ཐོག་ཡི་གེ་རིང་པོ་ཞིག་བྲིས་ཡོད་པས། ཨབ་ཏུན་ཟཱ་མཱ་དྷས་མདུན་
དུ་སོང་ནས་ཡི་གེ་དེ་བཀླག
ཐོག་མཐའ་མེད་པ་དང་དབང་གྲགས་ཀྱིས་ཕྱུག་པའི་ཨཱ་ལཱའི་མཚན་བཟང་
ནས་སྨྲོས་ཏེ་འདིར་ཕེབས་སྐྱེ་བོ་རྣམས་ལ་ཟློ་བ། འཕོ་འགྱུར་ཆེ་བའི་འཇིག་རྟེན་
བ་ལས་བསླབ་བྱ་ལེན་པ་དང་དོགས་ཟོན་བྱེད་དགོས། འཇིག་རྟེན་མི་ཡུལ་འདི་ནི་
རྫུན་དང༌། ཕྲ་མ། གཡོ་སྒྱུ་སོགས་ངན་རྒུའི་སྤྱོད་པས་སྦགས་པས་མི་རྣམས་དེའི་
དབང་དུ་མ་སོང་བ་དགོས། ཅིའི་ཕྱིར་ཞེ་ན། འཇིག་རྟེན་གྱི་ཕུན་ཚོགས་ཐམས་ཅད་
ནི་གཡར་པོའི་ལོངས་སྤྱོད་དུ་སོང་གཤིས། ནམ་ཞིག་བདག་པོས་འཁུར་འགྲོ་བ་ཡིན།
དེ་ནི་སྒྱུ་མ་མཁན་གྱི་རྩལ་དང་ཐག་རིང་གི་སྨིག་རྒྱུ་བཞིན་གདོན་འདྲེ་རྣམས་ཀྱིས་མི་
རྣམས་བསླུ་བའི་གྲོགས་སུ་འགུག་པ་རེད་ན། སྐྱེ་བོ་ཐམས་ཅད་ཀྱིས་ཤེས་རབ་ཀྱི་བློ་
མིག་ཡངས་པོར་ཕྱེ་ནས་སྲིད་པའི་ཕུན་ཚོགས་ལ་ཆགས་མི་རུང་། དེ་ལས་ལྡོག་ན་ཁྱོད་
ཅག་རྣམས་ཁོ་བོའི་རྗེས་སུ་འབྲངས་ནས་འགྱོད་པ་རྟས་མི་ཟིན་པ་ཡོང་བར་ངེས་སོ།
བདག་ལ་བཞོན་པའི་རྟ་དྲེལ་སྟོང་ཕྲག་བཞི་ཙམ་དང་སྡོད་གནས་ཕོ་བྲང་
བགྲང་གིས་མི་ལང་བ་ཡོད་པ་དང༌། སྔ་རྗེས་སུ་མཛེས་ཤིང་ཡིད་དུ་འོང་བའི་གཞོན་
ནུ་མ་སྟོང་ཕྲག་ཆུང་མར་བླངས་ནས་བུ་ཚ་སེང་གེ་འདྲ་བ་སྟོང་ཕྲག་བྱུང་ཞིང༌། ཟད་
མི་ཤེས་པའི་རང་དབང་བདེ་སྐྱིད་ཀྱི་དཔལ་ལ་ལོངས་སུ་སྤྱད་ནས་མི་ལོ་སྟོང་ཕྲག་
གཅིག་ཙམ་འཚོ་ཞིང་གནས། ཁོ་བོས་བསགས་པའི་གསེར་དངུལ་རིན་ཆེན་གྱི་ནོར་
རྫས་ནི་ས་སྟེང་དུ་གྲགས་པའི་རྒྱལ་པོ་ཆེན་པོ་རྣམས་ཀྱིས་སྡོ་བར་མི་ནུས། ཁོ་བོ་ནི་
རྒས་པར་མི་འདོད་པར་འཆི་མེད་ཚེ་ཡི་དངོས་གྲུབ་ཐོབ་པར་བྱས་ནས་སྲིད་པའི་
ཕུན་ཚོགས་ལ་ལོངས་སུ་སྤྱོད་རྒྱུ་བྱུང་ན་ཅི་མ་རུང་སྙམ་པའི་འདོད་རྔམ་གྱི་བློ་ཤར།
འོན་ཀྱང་མི་འདོད་འཆི་བ་ཐོག་ཏུ་བབས་ནས་ཕོ་བྲང་ནང་ཉིན་ལྟར་སྐྱེ་བོ་གཉིས་
རེ་འདས། མཐར་འཆི་བའི་སྐལ་བ་རང་ཐོག་ཏུ་བབས་པའི་ཚེ། བདག་གིས་ཡིག་
མཁན་ལ་སྙན་ཚིག་དང་བསླབ་བྱ་འདི་དག་འབྲི་བར་བཅུག་ནས་ཕྱི་རབས་རྣམས་ལ་
ལམ་གྱི་ཚུལ་དུ་སྒོ་དང་དུར་གྱི་མདུན་དུ་སྦྱར།
སྐབས་དེར་ཁོ་བོས་གོ་བཀྲག་མཚོན་བརྗིད་ཀྱི་དམག་དཔུང་འབུམ་ཕྲག་དུ་མར་
བསྐོངས་ནས་བདག་གི་ལུས་སྲོག་སྐྱོབ་ལ་འབད་ཀྱང་དཔུང་གིས་གོ་མ་ཆོད། ཡང་
བདག་གིས་ཚེ་གང་བསགས་པའི་རི་བོའི་གཏོས་དང་མཉམ་པའི་གསེར་དངུལ་ནོར་
རྫས་ཀྱིས་ཉིན་གཅིག་གི་ཚེ་སྲོག་བླུ་བར་བྱས་ཀྱང་ལྗང་པ་བྲག་ལ་རེ་བའི་དཔེ་ཟླར་
གྱུར་བས། ཚེ་སྲོག་འདི་བཞིན་གཤིན་རྗེའི་ཕོ་ཉར་རྩིས་སྤྲོད་ཀྱིས་གནས་ཁང་ལུས་
འདི་དུར་དུ་མི་སྡོད་ཀ་མེད་དུ་གྱུར། བདག་སུ་ཡིན་ཞེ་ན། ཁོ་བོ་ནི་འུང་ཏིང་གི་མི་
རྒྱུད་ཟན་ཏོ་དྷའི་བུ་ཁཱ་ཧྲེང་ཞེས་པ་དེ་ཡིན།
དུར་བྱང་དེ་བཀླགས་རྗེས་མུ་སཱ་ཡིས་སྔོན་གྱི་སྐྱེ་བོའི་མཇུག་འབྲས་རྟོགས་པས་
ཡིད་ལ་སྐྱོ་བ་ཚད་མེད་བྱུང་བས་དབང་མེད་དུ་མཆི་མ་ཤོར། དེ་ནས་ཁོ་པས་མུ་
མཐུད་ཕོ་བྲང་དེའི་ནང་གི་གཟིམ་ཁང་དང་གཟིམ་ཆུང་། སྤྲོ་ཁང་སོགས་ལ་ཞིབ་
པར་བལྟས་ནས་མཐོང་ཐོས་བྱུང་རིགས་ཡི་གེར་བཀོད། དེ་མུར་ཕོ་བྲང་ནང་རྡོ་ཀ་
མ་རུ་པའི་གསོལ་སྒྲོག་ཅིག་ཡོད་པ་དེ་ཐོག་ཏུ་སྒྲོག་ཙེ་འདི་ཐོག་ཏུ་ས་སྐྱོང་རྒྱལ་པོ་
སྟོང་ཕྲག་འགས་གསོལ་ཚིགས་གནང་མྱོང་བ་རེད། ད་ཆ་རྒྱལ་པོ་དེ་དག་ཐམས་
ཅད་འདས་ནས་ས་འོག་དུར་དུ་བཞུགས་མུས་སུ་མཆིས་ཞེས་པའི་ཡི་གེ་བཀོད་ཡོད།
མུ་སཱ་ཡི་བློ་ངོར་འདིར་དྲན་གསོའི་རིན་ཐང་ཆེ་བར་སྙམ་ནས་འགྲོ་ཁར་བྲན་འཁོར་
རྣམས་ལ་སྒྲོག་རྩེ་འདི་མཉམ་ཁྱེར་དགོས་པ་ཕུད། དེ་བྱིངས་ཕོ་བྲང་འདི་ནང་གི་ཅ་
དངོས་ཐམས་ཅད་སྔར་རྒྱུན་བཞིན་རང་སོར་འཇོག་དགོས་པའི་བཀོད་མངག་ནན་པོ་
བྱས། མུ་སཱ་སྟོན་འཁོར་རྣམས་ཕོ་བྲང་དེ་ནས་གྱེས་ཐོག ཨབ་ཏུན་ཟྭ་མཱ་དྷས་ལམ་
སྣེ་དྲངས་ཏེ་ཉིན་ཞག་གསུམ་བསྐྱོད་མཚམས་ས་ཁད་མཐོ་བའི་ཡུལ་ཞིག་ཏུ་སླེབས་
པའི་ཚེ་ན། དེ་གར་ཟངས་དམར་ལས་གྲུབ་པའི་དཔའ་རྒོད་ཀྱི་གཟུགས་ཤིག་ཡོད་
པ་དེའི་ལག་གི་མདུང་མོའི་རྩེ་མོ་ནས་འོད་ཟེར་ཆེམ་ཆེམ་དུ་འཕྲོ་ཞིང༌། མདུང་མོ་
དེའི་ཐོག་ཀླ་ཀློ་ཁའི་གྲོང་ཁྱེར་དུ་འགྲོ་བའི་ལམ་ངོ་མ་ཆོད་པ་རྣམས་ཀྱིས་དཔའ་རྒོད་
འདིའི་སྦར་མོ་བསྒྲིམས་ཏེ་སྐོར་བ་རྒྱག་མཚམས་ཆད་རྗེས་དེའི་ཁ་ངོ་གང་དུ་གཏད་
པ་དེར་ཕྱོགས་ནས་སོང་ན་ཀླ་ཀློ་ཁའི་གྲོང་ཁྱེར་དུ་འགོག་མེད་བདེ་འབྱོར་ཐུབ་ཅེས་
བྲིས་ཡོད་པས། མུ་སཱ་ཡིས་དཔའ་རྒོད་དེའི་ལག་བསྒྲིམས་པ་ན་ཟངས་མི་དེ་གློག་
ལྟར་འཁོར། ཡུད་ཙམ་སོང་བ་ན་ཟངས་མི་དེ་ཁོང་རྣམས་ཡོང་བའི་ཕྱོགས་སུ་ཁ་
གཏད་དེ་འཁོར་མཚམས་ཆད་པ་ན། མུ་སཱ་སྟོན་འཁོར་རྣམས་དེར་ཕྱོགས་ནས་སོང་
བས་ལམ་ཆེན་ཞིག་ཏུ་སླེབས། ཁོང་རྣམས་ཉིན་ཞག་མང་པོ་སོང་བའི་མཐར་ས་
ཐག་ཤིན་ཏུ་རིང་པོར་སླེབས། ཉིན་ཞིག་ཁོང་རྣམས་སྐྱོད་པའི་ལམ་བར་དུ་རྡོ་ནག་
གི་ཀ་བ་རིང་པོ་ཞིག་དང་ཐུག་པ་དེའི་གཤམ་འོག་ཏུ་ལུས་སྨད་ལྟེ་བའི་བར་ས་འོག་
ཏུ་གནས་པ། ལུས་ལ་འདབ་ཤོག་གཉིས་དང་ལག་བཞི་ཡོད་པ་དེ་ཁྲོད་ནས། ལག་
གཉིས་ནི་འགྲོ་བ་མིའི་ལག་དང་འདྲ་ལ། ལག་གཞན་གཉིས་ནི་གཅན་གཟན་གྱི་སྡེར་
མོ་འདྲ་བ། སྤྱི་བོར་རྔོག་མ་འདྲ་བའི་སྐྲ་ལོ་གྱེན་དུ་གཟེངས་བ། ངོ་ལ་འབར་བྱེད་
ཀྱིས་བསྲེགས་པའི་ལྕགས་གོང་དམར་པོ་འདྲ་བའི་མིག་གཉིས་དང༌། དཔྲལ་བར་མེ་
སྟག་འཕྱུར་བའི་གཟིག་མིག་ལྟ་བུའི་སྣང་བྱེད་གཅིག་ཡོད་པ། བལྟས་པ་ཙམ་གྱིས་དེ་
ནི་གཟུགས་སྟོབས་ཆེ་བའི་གང་ཟག་ཡ་མཚན་ཅན་ཞིག་ཏུ་སོང་བས། འཁོར་ཐམས་
ཅད་སྐྲག་སྟེ་རང་རང་ལམ་གང་ཐོབ་ཀྱིས་བྲོས། མུ་སཱ་ཡིས་ཨབ་ཏུན་ཟཱ་མན་དྷ་ལ་
བགྲེས་སོང་མཁྱེན། འདི་ཅི་ཡིན་ནམ་ཞེས་དྲིས།
མགྲེས་སོང་ན་རེ་འདི་ཅི་ཡིན་པ་ཁོ་བོས་ཀྱང་མི་ཤེས།
མུ་སཱ་ན་རེ། ཁྱེད་ཁོ་ལ་གཏམ་འདྲི་བར་སོང༌། ངེས་མེད་སྐྱེ་བོ་དེས་ཤོད་སྲིད་
ན་དེ་གང་ཡིན་པ་ཁྱེད་ཀྱིས་རྟོགས་ཐུབ་ཅེས་བརྗོད།
བགྲེས་སོང་ན་རེ། སྐུ་ངོ་མཁྱེན། བདག་ནི་ཁོ་ལ་སྐྲག་པས་འགྲོ་མི་ཕོད།
མུ་སཱ་ན་རེ། ཁྱེད་སྐྲག་མི་དགོས། ཁོ་ལུས་ཕྱེད་ས་འོག་ཏུ་གནས་པས་ཁྱེད་ལ་
རེག་མི་ཐུབ།
ཨབ་ཏུན་ཟཱ་མཱན་དྷས་མུ་སཱ་ཡི་བཀའ་བཞིན་སྐྱེ་བོ་དེའི་འགྲམ་དུ་སོང་ནས་ཝ་
ཡེ། ཁྱོད་ཀྱི་མིང་ལ་ཅི་ཟེར། འདིར་ཅི་བྱེད་པ་ཡིན། ཁྱོད་ལུས་ཕྱེད་ས་ལ་སྦས་པ་
ཅི་ཡིན་ཞེས་དྲིས།
སྐྱེ་བོ་དེ་ན་རེ། བདག་ནི་ལྷ་ངན་ཞིག་ཡིན། མིང་ལ་དོ་ཤི་ཧྲུ་ཨི་པན་ཨར་མུ་ཧྲེ་
ཟེར། བདག་གིས་ཉེས་པ་ཆེན་པོ་བསགས་པའི་ཁྲིམས་ཆད་དུ་འདིར་ས་འོག་ཏུ་མནན།
མུ་སཱ་ཡིས་ཨབ་ཏུན་ཟཱ་མཱ་དྷས་བགྲེས་སོང་ཁྱེད་ཀྱིས་ཁོ་རྡོ་ཡི་ཀ་བ་འདི་འོག་ཏུ་
མནན་དོན་ཅི་ཡིན་འདྲི་བ་གྱིས་ཤིག་ཅེས་བརྗོད་པ་ན། རྒད་པོས་ཁོ་ལ་གཏམ་དྲིས་
པས་ལྷ་ངན་དེས་རང་གི་གཏམ་རྒྱུད་འདི་ལྟར་གླེང་བར་བྱས་སོ། །
     
     གདོན་འདྲེའི་གཏམ་རྒྱུད།

བདག་གི་གཏམ་རྒྱུད་ཤིན་ཏུ་ངོ་མཚར་ཆེ་བ་འདི་ལྟ་སྟེ། ཐོག་མར་གདོན་འདྲེ་
ཨི་པི་ར་ཧིམ་གྱི་བུས་པད་མ་རཱ་གའི་སངས་རྒྱས་ཀྱི་སྐུ་ཞིག་བཞེངས་ནས་རྟག་ཏུ་དེ་
ལ་བསྙེན་བཀུར་བྱས། བདག་གིས་སྐུ་དེའི་ཁོག་ཏུ་ཞུགས་ནས་ཁོ་ཚོར་མགོ་སྐོར་
བཏང་། སྐབས་དེར་སངས་རྒྱས་ཀྱི་སྐུ་མཇལ་མཁན་ཇེ་མང་ཇེ་མང་དུ་སོང་བ་མ་
ཟད། དེས་ལྷ་འདྲེའི་དཔུང་ཁྲི་ཚོ་གཅིག་ཙམ་ལ་དབང་བསྒྱུར་ཞིང་། དབང་གྲགས་
ཆེ་ཤོས་སུ་གྱུར་བའི་གླིང་ཕྲན་རྒྱལ་ཁབ་ཀྱི་རྒྱལ་པོ་ཡང་མི་ཕྱེད་པའི་དད་པས་སངས་
རྒྱས་ཀྱི་སྐུ་མཇལ་བར་ཡོང་བས། རྒྱལ་པོ་དེའི་མངའ་འོག་གི་ལྷ་འདྲེའི་དཔུང་ཚོགས་
རྣམས་ཀྱང་ཁོ་བོའི་ངག་ལ་ཉན་ནས་ཐམས་ཅད་སྐྱེ་མཆོག་སུར་མན་ཨི་པན་ཏཱ་འུ་
དྷའི་སྡང་དགྲར་གྱུར། བདག་གིས་སངས་རྒྱས་ཀྱི་སྐུ་དེའི་ཁོག་ཏུ་ཞུགས་ནས་ཁོ་པ་
ཚོར་སུར་མན་ལ་རྒོལ་བར་བྱེད་པའི་བཀོད་པ་བཏང༌། སྐབས་དེའི་དུས་སུ་རྒྱལ་པོའི་
སྲས་མོ་དེ་ཡང་སངས་རྒྱས་ཀྱི་སྐུ་དེ་ལ་མི་ཕྱེད་པའི་དད་པ་འཁྲུངས་ནས་ངལ་བར་ཇི་
མི་སྙམ་པར་ཉིན་ལྟར་སྐུ་ལ་ཕྱག་དང་མཆོད་འབུལ་བྱེད། སྲས་མོ་དེ་ནི་མཛེས་སྡུག་
ལང་ཚོའི་དཔལ་གྱི་ཕྱུག་ཅིང༌། གཤིས་རྒྱུད་བཟང་ལ་རང་བཞིན་དྲང་བ། སྲིད་ན་
འགྲན་པའི་ཟླ་དང་བྲལ་བ་ཞིག་མཆིས། ཁོ་བོས་བར་དུ་ཕྲ་མ་འཇུག་རྩིས་ཀྱིས་སྲས་
མོའི་མཛེས་སྡུག་དང་རྒྱལ་པོས་སངས་རྒྱས་ཀྱི་སྐུ་ལ་དད་པ་བྱེད་ཚུལ་རྒྱ་ཁྱབ་ཏུ་
བཀྲམ་པ་ན། སུར་མན་གྱི་སྙན་དུ་འཁྱོལ་ནས་ཁོང་གིས་ཕོ་ཉ་མངགས་ཏེ་རྒྱལ་པོར་
སངས་རྒྱས་ལ་དད་པ་བྱེད་མི་ཆོག་པ་དང་། སངས་རྒྱས་ཀྱི་སྐུ་དེ་བཤིགས་ནས་ཨི་
སི་ལམ་གྱི་ཆོས་སྒོར་ཞུགས་ཏེ་ཨཱ་ལཱར་དད་དགོས་པ་མ་ཟད། སྲས་མོ་རང་གི་ཆུང་
མར་སྟེར་ནས་ཕན་ཚུན་གཉེན་དུ་སྦྲེལ་ན་དཀར་ཚོ་ལེགས་ལམ་རྒྱུན་འཁྱོངས་ཡོང་
རྒྱུ་དང༌། དེ་ལས་ལྡོག་ན་དཔུང་ཆེན་དྲངས་ཏེ་ཁྱོད་ཀྱི་ཡུལ་སྡེ་བཅོམ་རྒྱུའི་བརྡ་སྦྱར།
རྒྱལ་པོ་ནི་ང་རྒྱལ་དང་དྲེགས་པ་ཆེ་བས་སུར་མན་གྱི་ཕོ་ཉར་འགྱིང་ཉམས་ཀྱི་
ཚུལ་བསྟན། རྒྱལ་པོས་བློན་པོའི་ཚོགས་རྣམས་བསྐོངས་ཏེ་སྨྲས་པར། སུར་མན་གྱིས་
ཕོ་ཉ་མངགས་ནས་བུ་མོ་ཁོ་ཡི་མནའ་མར་གཏོང་དགོས་ཚུལ་དང༌། སངས་རྒྱས་
ཀྱིས་སྐུ་བཤིགས་ནས་ཁོ་པའི་ཆོས་ལུགས་ལ་དད་པ་བྱེད་དགོས་པའི་བཙན་བཀའ་
བཏང་བྱུང་བས། ཁྱོད་ཅག་རྣམས་དེ་ཟློག་པའི་ཐབས་ལ་གྲོས་ཤིག་ཅེས་གསུངས།
སྲིད་བློན་ན་རེ། བདག་ཅག་ནི་ཕྱོགས་བཞི་རྒྱ་མཚོས་བསྐོར་བའི་གླིང་ཕྲན་རྒྱལ་
ཁབ་ཅིག་ཡིན་ལ། འདི་སྲུང་བར་བྱེད་པའི་དཔུང་ཚོགས་ཀྱང་སྟོབས་པོ་ཆེ་ཡོད་ན་
སུར་མན་གྱིས་ཅི་ལ་ཐུབ། ལར་བྱ་བ་འདི་སངས་རྒྱས་ཀྱི་སྐུ་དེའི་སྙན་དུ་གསོལ་ནས་
ཁོང་གིས་བདག་ཅག་ལ་མགོན་དང་དཔུང་གཉེན་མཛད་རྒྱུའི་རེ་བ་ཞུས་ན་ལེགས།
སངས་རྒྱས་ཀྱི་དགོངས་པར་སུར་མན་དང་འཐབ་དགོས་པའི་བཀའ་བྱུང་ན། ང་
ཅག་གིས་གདོང་ཤུགས་ཆིག་བསྒྲིལ་གྱིས་ཁོ་དང་འཐབ། སངས་རྒྱས་ཀྱི་བཀའ་མེད་
ན་དོན་དེ་ཞི་འགྲིག་བྱུང་ན་ལེགས་ཞེས་བརྗོད།
རྒྱལ་པོས་སྲིད་བློན་གྱི་གྲོས་ལ་གསན་ནས་སངས་རྒྱས་ཀྱི་སྐུ་དེའི་མདུན་དུ་
དམར་མཆོད་ཕུལ་ཏེ་ངུ་བཞིན་དུ་གསོལ་བ་འདི་ལྟར་བཏབ།
མཁྱེན་ནོ་མཁྱེན་ནོ་བདག་གི་མགོན་མཁྱེན་ནོ། །
ཁྱེད་ཀྱི་ཡོན་ཏན་མ་ལུས་བདག་གིས་རྟོགས། །
སུར་མན་གྱིས་ནི་ཁྱེད་ཀྱི་འདྲ་སྐུ་དེ། །
བཤིག་དགོས་ཟེར་བའི་ལན་ངན་དེ་རིང་སླེབས། །
མགོན་པོ་ཁྱེད་ཀྱིས་ཅི་དགེའི་བཀའ་བཟང་ཞིག།
མྱུར་དུ་སྩོལ་ཅིག་ཁྱེད་ཀྱི་བཀའ་བཞིན་སྒྲུབ། །
སྐབས་དེར་ཁོ་བོ་ནི་སངས་རྒྱས་ཀྱི་འདྲ་སྐུ་དེའི་ཁོག་ཏུ་ཡིབ་ནས་བསྡད་ཡོད་
པས། བདག་ནི་བླུན་རྨོངས་དང་ཧོལ་སྤྱོད་ཀྱི་དབང་དུ་སོང་ནས་སུར་མན་ལ་སྣང་
ཆུང་གིས་རྒྱལ་པོར་འདི་ལྟར་སྨྲས།
བདག་གིས་བྱ་བ་ཐམས་ཅད་རྟོགས།།
འཇིགས་པའི་སྣང་བ་སྤུ་ཙམ་མེད། །
ཁོ་ཡིས་འཐབ་མོ་འགྱེད་ཕོད་ན། །
བདག་གིས་ཁོ་ཡི་མགོ་ལག་ལེན། །
ཁོ་བོའི་གཏམ་དེ་ཐོས་པ་དང་རྒྱལ་པོ་དེ་བློ་སྟོབས་བསྐྱེད་ནས་སུར་མན་དང་
འཐབ་རྒྱུའི་བློ་ཐག་བཅད། དེ་མུར་རྒྱལ་པོས་སུར་མན་གྱི་ཕོ་ཉ་ལྕག་ཚན་གྱིས་དྲག་
ཏུ་བརྡུངས་ནས་ད་ནི་ཁྱོད་བདག་ལ་གཏམ་གྱི་འཇིག་སྐུལ་བྱེད་ཕོད་དམ། ཁྱོད་
འཕྲལ་དུ་ཕྱིར་ལོག་ནས་སུར་མན་ལ་བདག་གིས་དཔུང་ཆེན་དྲངས་ནས་ཁོ་པ་ཆམ་
ལ་ཕབ་པར་བྱེད་དོ་ཞེས་བརྗོད་པར་གྱིས་ཤིག་ཅེས་བརྗོད།
ཕོ་ཉ་དེ་ཁ་སྟབས་ཤོར་ནས་རང་གི་རྒྱལ་ཁབ་ཏུ་ཕྱིར་ལོག་གིས་གནས་ཚུལ་
རྣམས་སུར་མན་གྱི་སྙན་དུ་གསོལ་བས། སུར་མན་རབ་ཏུ་ཁྲོས་ཏེ་དྲག་པོའི་དཔུང་
གི་གཡུལ་བཤམ་རྒྱུའི་བློ་ཐག་བཅད་ནས་དེ་མར་ལྷ་འདྲེ་མི་གསུམ་གྱི་དཔུང་དང་
འདབ་ཆགས་གཅན་གཟན་ལ་སོགས་ཀྱི་དམག་བསྡུས་ནས་གཡུལ་ཆེན་གཤོམས་
པའི་གྲབས་བྱས།
དེ་ནས་སུར་མན་གྱིས་སྲིད་བློན་ཨ་ཏོབ་ཨི་པན་པེ་རུ་ཧེ་ཡཱ་ལ་དམག་ས་ཡ་
གཅིག་དང༌། དམག་དཔོན་ཏེ་མུ་ལེ་ཡཱ་ཐུར་ལྷ་དམག་བྱེ་བ་དྲུག་གྲ་སྒྲིག་བྱེད་དགོས་
པའི་བཀའ་བཏང་ཐོག་ཐམས་ཅད་གོ་གྱོན་མཚོན་ཐོགས་ཀྱིས་དམག་གྲ་ལེགས་པར་
བསྒྲིགས་མཚམས། སུར་མན་ངོ་མས་ས་སྟན་མཁའ་ལྡིང་མར་བསྡད་ནས་ཡན་ལག་
བཞི་ལྡན་དཔུང་གི་སྣེ་ཁྲིད། དེ་བྱིངས་བྱ་དམག་རྣམས་མཁའ་ལ་ལྡིང་ཞིང་། གཅན་
གཟན་གཏུམ་པོའི་དམག་རྣམས་ས་ཐོག་ཏུ་རྒྱུག་སྟེ་རྔམ་རྔམ་བརྗིད་བརྗིད་ཀྱི་སྒོ་ནས་
གླིང་ཕྲན་རྒྱལ་ཁབ་ཏུ་གཡུལ་བཏེགས། ས་གཞི་ཐམས་ཅད་དཔུང་གྱིས་ཁེངས་ནས་
གླིང་ཕྲན་རྒྱལ་ཁབ་ཀྱི་མཐའ་བཞི་བསྐོར། སུར་མན་གྱིས་ཕོ་ཉ་མངགས་ནས་རྒྱལ་
པོ་དེར་བདག་གི་དཔུང་ཆེན་སླེབས་ཡོད་པས་ཁྱོད་ར་ཟླར་དོན་ཤོག གལ་ཏེ་ཁྱོད་
ལ་འཐབ་པའི་སྤོབས་པ་མེད་ན་འཕྲལ་མར་མགོ་བོ་བསྒུར་ནས་སུར་མན་གྱི་བཀའ་
ལྟར་སངས་རྒྱས་ཀྱི་སྐུ་དེ་བཤིགས་ནས་ཨཱ་ལཱར་དད་པ་གྱིས་ལ། ཁྱོད་ཀྱི་བུ་མོ་ཡང་
ཁོང་གི་ཆུང་མར་སྟེར། དེ་ལྟར་བྱུང་ན་ང་ཅག་གཉེན་དུ་གྱུར་བས་ཕན་ཚུན་དགྲ་མི་
བྱེད། ཁྱོད་ཀྱང་བདེ་བར་གནས་ཐུབ། དེ་ལས་ལྡོག་ན་ཁྱོད་ཀྱི་རྒྱལ་གཞི་གནས་མི་
ཐུབ། ཅི་ཕྱིར་ཞེ་ན། ཨཱ་ལཱའི་ཆོས་རྒྱུད་ནི་སུར་མན་གྱི་བཀའ་དང་དུ་ལེན་པ་དང་
སུར་མན་གྱིས་བཀོད་འདོམས་བྱེད་པས། ཁོང་ས་སྟན་མཁའ་ལྡིང་མར་བཞུགས་ཏེ་
སྐད་ཅིག་ཉིད་དུ་འདིར་ཕེབས་ནས་ཁྱོད་ཆམ་ལ་ཕབ་སྟེ་ཕྱི་རབས་རྣམས་ཀྱིས་འཕྱ་
བའི་གནས་སུ་གྱུར་བར་ངེས་སོ་ཞེས་བརྗོད།
རྒྱལ་པོ་ན་རེ། ཁྱོད་ཅག་གི་རེ་བ་སྒྲུབ་མི་ཐུབ། ཁྱོད་སོང་ནས་སུར་མན་ལ་
ཤོད་ཅིག ཁོ་བོ་ཁྱོད་ཀྱི་ར་ཟླར་ཡོང་བས་ཆོག་ཅེས་བརྗོད།
དེ་མར་རྒྱལ་པོས་རྒྱལ་ཡོངས་ཀྱི་དམག་བསྐུལ་བའི་ཐོག་རི་བོ་དང་རྒྱ་མཚོར་
གནས་པའི་འདྲེ་སྲིན་ཐམས་ཅད་བསྐུལ་ནས་འབུམ་དམག་བཅུ་ཕྲག་གཅིག་བསྡུས་
ཏེ་ཕ་རོལ་འཇོམས་པའི་དྲེགས་པ་སྐྱེས། སྐབས་དེར་སུར་མན་གྱི་གཡུལ་ངོར་གཅན་
གཟན་གྱི་དམག་རྣམས་དཔུང་བུ་ཆུང་གི་གཡས་གཡོན་དུ་བསྒྲིགས་པ་དེས་ཕ་རོལ་གྱི་
རྟ་དཔུང་ལ་རྒོལ་བའི་འགན་བླངས། བྱ་དམག་རྣམས་མཁའ་དབྱིངས་ནས་ཕ་རོལ་
དཔུང་གི་མིག་འདོན་པའི་འགན་བླངས། མང་སྦྲུལ་གྱི་དཔུང་རུ་མདུན་དུ་བསྒྲིགས་
ནས་གདོང་ལེན་དུ་མངགས། སུར་མན་རང་ཉིད་ནི་རིན་པོའི་ཆེའི་ཕྲ་ཚོམ་བཏབ་
པའི་གསེར་གི་ཤིང་རྟ་འཁོར་ལོར་བཞུགས་ཤིང་། དེའི་གཡས་གཡོན་དུ་སྲིད་བློན་ཨ་
ཏོབ་ཨི་པན་པེ་རུ་ཧེ་ཡཱ་དང་དང་དམག་དཔོན་ཏེ་མུ་ལེ་ཡཱ་ཐུ་གཉིས་འཁོད། དེ་ལྟར་
གཡུལ་གྱི་སྟ་གོན་ལེགས་པར་ཟིན་པ་ན་ཕ་རོལ་རྒོལ་བའི་དཔུང་དྲངས།
ཕ་རོལ་དཔུང་ཚོགས་ལྷག་ནས་དྲག་པོ་གཡུལ་གྱི་འགོ་ཚུགས་པ་ན། བདག་
ཅག་གིས་དགྲ་བོའི་གདོང་བླངས་ཏེ་འཐབ་པས་ཉིན་གཉིས་ཀྱི་རིང་ཕན་ཚུན་རྒྱལ་
འཕམ་མ་ཆོད་པར་གཡུལ་འཐབ་དྲག་པོ་བྱས། ཉིན་གསུམ་པར་ཆག་སྒོ་བདག་
གི་མགོ་ཐོག་ཏུ་ལྷུངས། དེ་ཉིན་དང་ཐོག་སུར་མན་གྱི་ཐད་དུ་རྒོལ་བར་བྱེད་པའི་
དཔུང་ནི་བདག་གིས་སྣེ་ཁྲིད་པའི་དཔུང་རུ་དེ་ཡིན་པས། ཁོ་བོས་དཔུང་ཚོགས་ཀྱི་
བློ་སྟོབས་འཕེལ་ཆེད་ཁྱོད་ཅག་རང་ས་བརྟན་པོར་བསྲུངས་ནས་སྡོད་ཅིག ཁོ་བོས་
ཕ་རོལ་དགྲ་ཚོགས་ཆམ་ལ་ཕབ་པར་འགྲོའོ། །ཞེས་བརྗོད་ནས་དཔའ་ངར་ཆེན་པོས་
ཏེ་མུ་ལེ་ཡཱ་ཐུའི་ཐད་དུ་མཆོངས། ཁོས་བདག་གི་གདོང་ལེན་དུ་རྒྱུག་བྱུང་བ་ན། ཁོ་
ནི་གཟུགས་རི་བོའི་གཏོས་ལྟར་ཆེ་ཞིང་། ཁ་ནང་ནས་མེ་ལྕེ་དྲག་པོ་བསྐྱུགས་བྱུང་
བས་ནམ་མཁའ་ཐམས་ཅད་མེ་ཡི་བསྲེགས། མཐར་མེ་ཡི་གོང་བུ་ཞིག་བཏང་ནས་
བདག་གི་མེ་ལྕེ་རབ་ཏུ་བཅོམ། དེ་མུར་ཁོས་འབྲུག་སྒྲ་ལྡིར་བ་ལྟ་བུའི་ངར་སྐད་དྲག་
པོ་བརྒྱབ་བྱུང་བས་ས་གཞི་ཐམས་ཅད་ཀྱང་ཡོམ་ཡོམ་དུ་འགུལ། བདག་གི་ཡིད་ལ་
ནམ་མཁའ་བརྡིབས་ནས་དེ་འོག་ཏུ་མནན་པའི་སྣང་བ་ཞིག་འཆར། དེ་ནས་ཁོས་
རལ་གྲི་གུང་ལ་འཕྱར་ནས་ཀི་སྒྲ་དྲག་པོ་བསྒྲགས་ཉིད་ཁོ་པའི་དཔུང་ཚོགས་རི་བོ་
ཉིལ་བ་ལྟར་རྒྱུག་བྱུང་བ་ན། བདག་གི་དཔུང་ཚོགས་ཀྱང་གདོང་ལེན་དུ་རྒྱུག་སོང་
བས་ཀི་སྒྲ་དང་འཐབ་སྒྲས་གནམ་ས་གཡོས་ཤིང་། མི་རྟའི་དཔུང་རྣམས་ས་ཐོག་
ཏུ་དམར་འཛིང་གི་འཐབ་ལག་ཡ་ང་བ་འཕྲོད། འདབ་ཆགས་ཀྱི་དཔུང་གིས་ནམ་
མཁའ་ནས་རྒོལ་ཞིང༌། གཅན་གཟན་གཏུམ་པོའི་ཚོགས་ཀྱིས་བདག་གི་དཔུང་རྣམས་
རི་འདབས་སུ་བདས། དེ་ལྟར་དཔུང་ཚོགས་རྣམས་ཕན་ཚུན་གསོད་རེས་དྲག་པོ་
ཐུག་པས་ས་གཞི་ཐམས་ཅད་རྟ་རོ་དང་མི་རོས་ཁེངས་ནས་གཤིན་རྗེའི་ཚལ་ལྟ་བུར་
གྱུར། ཁོ་བོ་ནི་ཏེ་མུ་ལེ་ཡཱ་ཐུ་དང་འཐབ་ནས་ཨར་ལ་མ་བརྟན་པའི་སྐབས་སུ་བདག་
གི་དཔུང་རྣམས་ཀྱང་གཡུལ་ངོ་མ་ཟློག་པར་ལམ་གང་ཐོབ་ཀྱིས་བྲོས།
སུར་མན་གྱི་ངར་སྒྲ་དྲག་པོ་བསྒྲགས་ནས་དགྲ་རྣམས་འདེད་ཅིག མི་ངན་
གདུག་པ་ཅན་དེ་བཟུང་ཞིག་ཅེས་བརྗོད་པ་ན། མི་ཡིས་མི་བཟུང༌། ལྷ་ཡི་འདྲེ་
དེད། ནམ་མཁའ་ནས་འདབ་ཆགས་ཀྱི་དཔུང་གིས་ང་ཅག་དཔུང་ཚོགས་ཀྱི་ངོ་ལ་
མཆུ་འཐོག་བརྒྱབ་ནས་ཁ་མིག་འདྲུ་བ་དང་གཤོག་ལྕག་དྲག་པོ་བརྒྱབ། གཅན་གཟན་
གྱི་དཔུང་གིས་བདག་ཅག་རྣམས་བསྐོར་ཏེ་ལ་ལ་རྡོག་པས་བརྫིས་པ་དང་། ལ་ལ་
མཆེ་བ་རྣོན་པོས་རྨུགས་ཏེ་ཇི་སྙེད་ཅིག་བསད་རྨས་བཏང༌། དེ་ལྟར་བདག་ཅག་
གི་དཔུང་རྣམས་ཕལ་ཆེ་བ་འཐབ་རོལ་དུ་སོང་བ་དང་ལྷག་མ་རྣམས་ནི་དགྲ་བོས་
བཟུང༌། བདག་ནི་གཡུལ་གྱི་གསེང་དབྲག་ཅིག་ནས་བྲོས་སོང་བ་ཏེ་མུ་ལེ་ཡཱ་ཐུས་
ཚོར་ནས་བདག་གི་ཕྱི་བཞིན་དུ་དེད་བྱུང་བ་ན། ཁོ་བོས་བྲོས་བྲོས་ནས་ཟླ་གསུམ་
གྱི་ལམ་དུ་བྲོས། ཏེ་མུ་ཡཱ་ཐུས་ཀྱང་བར་མེད་དུ་དེད་བྱུང་བས་ས་འདིར་སླེབས་དུས་
ཁོས་བདག་བཟུང་ནས་ཁྲིམས་གཅོད་ཀྱི་ཚུལ་དུ་ས་འོག་ཏུ་སྦས་བྱུང་བས། བདག་
ཉམ་ངའི་གནས་འདི་འདྲར་གྱར་བ་རེད་ཅེས་བརྗོད།
འདྲེ་ཡི་གཏམ་རྒྱུད་གླེང་ཟིན་མཚམས་མུ་སཱ་ཡིས་ཁོ་པར་ཀླ་ཀློ་ཁའི་གྲོང་དུ་
འགྲོ་བའི་ལམ་དྲིས་པས་འདྲེ་དེས་ཁོང་རྣམས་ལ་ལམ་བསྟན། དེ་ནས་ཁོང་ཚོ་མུ་
མཐུད་སོང་སོང་ནས་ཀླ་ཀློ་ཁའི་གྲོང་དུ་སླེབས། འོན་ཀྱང་ཀླ་ཀློ་ཁའི་གྲོང་ཁྱེར་དུ་
ཞུགས་པའི་རྒྱལ་སྒོ་ཆེན་པོ་ཉི་ཤུ་རྩ་ལྔ་ཡོད་པ་གཅིག་ཀྱང་རིག་རྒྱུ་མེད་ལ་གྲོང་ཁྱེར་
གྱི་དབྱིབས་ཙམ་ཡང་མེད་པ།། གྲོང་ཁྱེར་གྱི་ལྕགས་རི་ནི་དེའུ་འབུར་དང་འདྲ་ཞིང་།
དེ་གར་སྔར་ལྕགས་རིགས་བསྲེག་མྱོང་བ་ལྟ་བུར་མཆིས། ཁོང་རྣམས་དེ་གར་ཞག་
སྡོད་ཀྱིས་གྲོང་ཁྱེར་དུ་འགྲོ་བའི་སྒོ་བཙལ་ཀྱང་མ་རྙེད། མུ་སཱ་ཡིས་ཐུར་ཕུར་ང་ཅག་
རྣམས་གྲོང་ཁྱེར་དུ་ཇི་ལྟར་འགྲོ།གྲོ། གྲོང་ཁྱེར་དུ་འགྲོ་བའི་ལམ་ཞིག་ཅི་ནས་ཀྱང་འཚོལ་
དགོས་པ་ཡིན་ཞེས་བརྗོད།
ཐུར་ཕུ་ན་རེ། སྐུ་ངོ་ཁྱེད་ལ་ཨཱ་ལཱས་མགོན་སྐྱབས་མཛད་སྲིད། ངེད་རྣམས་
འདི་གར་ཉིན་ཤས་ངལ་གསོས་ནས་ཐབས་ཤིག་བཙལ་ན་གྲོང་ཁྱེར་དུ་འགྲོ་བའི་ལམ་
ཞིག་ངེས་པར་རྙེད་སྲིད་པ་ཡིན་ཞེས་བརྗོད།
མུ་སཱ་ཡིས་རང་གི་གམ་གཡོག་ཅིག་ལ་ཁྱོད་རྔ་མོང་བཞོན་ཏེ་ལྕགས་རིའི་མུ་
འགྲམ་བརྒྱུད་གྲོང་ཁྱེར་དུ་ཞུགས་པའི་སྒོའམ་ལམ་ཞིག་འཚོལ་དུ་སོང་ཞེས་བརྗོད།
གམ་གཡོག་དེས་མུ་སཱའི་བཀའ་བཞིན་ངལ་བ་ཁྱད་དུ་བསད་ནས་ཉིན་ཞག་གཉིས་
སོང་ཡང་གྲོང་ཁྱེར་གྱི་ལྕགས་རི་ནི་མཐོ་ཞིང་རིང་བ་མུ་མེད་པ་ཞིག་ཏུ་མཆིས་པས་
འགྲོ་བཞིན་འགྲོ་བཞིན་ཡ་མཚན་དང་འཇིགས་པ་ཅིག་ཅར་དུ་འཕེལ། ཉིན་གསུམ་
པར་གམ་གཡོག་དེ་ངལ་བ་འབྲས་མེད་ཀྱིས་ཕྱིར་ལོག་ནས་མུ་སཱ་ལ་སྨྲས་པར། སྐུ་ངོ་
མཁྱེན། ཁོ་བོས་བལྟས་ན་ང་ཅག་སྒར་ཚུགས་བཅའ་བའི་གནས་འདི་རང་ནས་གྲོང་
ཁྱེར་དུ་ཞུགས་སླ་བར་བསམས་ཞེས་བརྗོད།
མུ་སཱ་ཡིས་ཐུར་ཕུ་དང་ཨབ་ཏུན་ཟཱ་མཱ་དྷ་མཉམ་དུ་ཀླ་ཀློ་ཁའི་གྲོང་ཁྱེར་གྱི་ཁ་
སྤྲོད་དུ་གནས་པའི་རི་བོ་མཐོན་པོ་ཞིག་ཡོད་པ་དེ་ཐོག་ཏུ་འཛེགས་ཏེ་རི་རྩེ་ནས་
གཤམ་དུ་བལྟ་བའི་ཚེ་གྲོང་ཁྱེར་ལྟ་ན་སྡུག་པ་ཞིག་མིག་ལམ་དུ་འཆར། གྲོང་ཁྱེར་
དེའི་དབུས་སུ་མཐོ་ཞིང་བརྗིད་པའི་མཁར་གྱི་ཚོགས་ཀྱིས་མཛེས་ཤིང༌། ཡིད་དུ་
འོང་བའི་བསིལ་ཁང་དང་བ་གམ་མཐོན་པོ་སྐྲ་ཤད་ཀྱི་སོ་བཞིན་སྟར་དུ་བསྒྲིགས་ནས་
ཡོད་པ། དེའི་དབུས་ནས་དྭངས་ཤིང་གཙང་བའི་ཆུ་ཕྲན་ལྷུང་ལྷུང་དུ་རྒྱུག་པ། སྔོ་
ཞིང་སྣུམ་པའི་རྩི་ཤིང་གི་ཚོགས་རྣམས་འབྲས་བུའི་ཁུར་གྱིས་དུད་པ། མེ་ཏོག་རྣམ་
པར་བཞད་པའི་སྐྱེད་མོས་ཚལ་མངོན་པར་མཛེས་པ། གྲོང་ཁྱེར་གྱི་མུ་ཁྱུད་ལྕགས་
རི་ཐམས་ཅད་སྲ་ཞིང་བརྟན་པ་རྡོ་རྗེའི་མཁར་ལྟར་བཙན་པ། འོན་ཀྱང་གྲོང་ཁྱེར་
ནང་མི་ཁྱིམ་དང་མི་ཡི་རྒྱུ་འགྲུལ་མེད་པས་ཤིན་ཏུ་དབེན་པ། བྱ་དང་བྱིའུ་རྣམས་
ཀྱང་མཁར་ཁྱིམ་ནང་དུ་རང་དགར་འཕུར་ལྡིང་བྱེད་པ། བར་བར་དུ་བྱ་རོག་དང་
འུག་པའི་ཐན་སྐད་སྒྲོག་པ་འདས་པོའི་རྣམས་ཤེས་འབོད་པ་ལྟ་བུར་མཆིས། ཉམ་ང་
བའི་ཚུལ་འདི་མཐོང་བ་ན་མུ་སཱ་ནི་ཡིད་ལ་སྐྱོ་བ་དྲག་པོ་སྐྱེས་ནས་འཇིག་རྟེན་བྱེད་
པོ་ཨཱ་ལཱར་གསོལ་བ་སྨོན་ལམ་འདེབས་བཞིན་ལྟ་བའི་ཞར་ལ་རི་རྩེར་རྡོ་རིང་བདུན་
བསླངས་ནས་ཡོད་པ་མཐོང་བས། ཡ་མཚན་ཆེན་པོས་ལྟ་བར་སོང་བ་ན་རྡོ་རིང་
དེ་དག་གི་ཐོག་ཏུ་ཡི་གེ་དུ་མ་བཀོད་ཡོད་པས། མུ་སཱ་ཡིས་ཨབ་ཏུན་ཟཱ་མཱ་དྷར་ལྟ་བར་
བཅུག་པས། ཡི་གེ་དེ་རྣམས་ནི་མི་རྣམས་ལ་གདམས་པའི་བསླབ་བྱ་ཡིན་པ་རྟོགས། རྡོ་
རིང་དང་པོ་དེའི་ཐོག་གྷི་རི་སིའི་ཡི་གེར་བཀོད་པའི་བསླབ་བྱ་འདི་ལྟར་བྲིས་ཡོད་པ་སྟེ།
ཡཱ་ཏང་གི་བུ་ཚ་རྣམས་གོ་བར་གྱིས་ཤིག ཁྱོད་ཅག་ནི་དུས་ཀྱི་བསླུས་ནས་ཉིན་ལྟར་
རྣམ་གཡེང་འདུ་འཛི་ཁོ་ནས་དུས་འདའ་བར་བྱེད་པ་འདི་ནི་ཤེས་རྨོངས་བླུན་པོའི་ངང་ཚུལ་
མ་ཡིན་ནམ། མི་རྣམས་ཀྱིས་ཁྱོད་ལ་འཆི་བའི་དུག་ཆུ་འདྲེན་པ་མི་ཤེས་སམ། ཁྱོད་འཆི་བའི་
སྔོན་དུ་རང་སེམས་རང་གི་གཅུན་དགོས་པ་བློ་ནས་མི་འདོར། དབང་གྲགས་ཀྱིས་རྒྱགས་ཤིང་
ཡན་ལག་བཞི་ལྡན་གྱི་དཔུང་ཚོགས་བཤམས་ནས་སྐྱེ་བོ་དུ་མའི་ཚེ་སྲོག་འཕྲོག་པར་བྱེད་པའི་
པ་སྐྱོང་རྒྱལ་པོ་རྣམས་ལ་མཐའ་འབྲས་ཇི་འདྲ་བྱུང་ཡོད་དམ། གཤིན་རྗེའི་ཕོ་ཉས་འབོད་པའི་
ཚེ་ན་ཁོང་རྣམས་རང་གི་མཛེས་པའི་ཕོ་བྲང་དང་ནོར་ལོངས་སྤྱོད་རྣམས་བཞག་ནས་དུར་དུ་
འགྲོ་དགོས་པ་མ་ཡིན་ནམ།
ཡི་གེ་དེ་བཀླགས་རྗེས་མུ་སཱ་ནི་ཡིད་ལ་དངངས་སྐྲག་ཆེན་པོ་བྱུང་བས། ངུ་
བཞིན་དུ་སྨྲས་པར། ཨཱ་ལཱ་ཚད་བཙུགས། འདི་སྒང་ལ་འདོད་རྔམ་མེད་པ་དང་མི་
སྤྱོད་བཟང་པོ་འཛིན་རྒྱུ་ནི་གནད་ཀྱི་དམ་པའོ། །ཞེས་བརྗོད་ནས་སྣག་སྨྱུག་བླངས་ཏེ་
རྡོ་རིང་ཐོག་གི་ཡི་གེ་འབེབས་བཤུས་བྱས་རྗེས་རྡོ་རིང་གཉིས་པ་དེའི་འགྲམ་དུ་སོང་
ནས་ཨབ་ཏུན་ཟཱ་མཱ་དྷས་ཡི་གེ་འདི་ལྟར་བཀླགས།
ཡཱ་ཏང་གི་བུ་ཚ་རྣམས་གོ་བར་གྱིས་ཤིག མི་ལུས་འདི་མི་འཇིག་རྟག་ཏུ་གནས་པར་
མ་བསམས་ཤིག འཇིག་རྟེན་འདི་ཡང་ནམ་ཞིག་སྟོངས་འགྲོ་བས་འཛམ་བུའི་གླིང་ན་མ་ཤི་
རྟག་ཏུ་འཚོ་བའི་སྐྱེ་བོ་སུ་ཞིག་མཆིས། དེ་ནི་ཁྱོད་ཀྱི་མཐོང་ཆོས་མྱོང་འགྱུར་གྱི་ལས་ཤིག་ཡིན།
གལ་ཏེ་འཆི་བ་མེད་ན་ཨི་རག་ཡུལ་དུ་དབང་སྒྱུར་བའི་ཐོག་མའི་རྒྱལ་པོ་རྣམས་ད་ཆ་གང་དུ་
སོང་། ཨེ་སེ་བེ་ཧན་དང་ཧུ་ལུ་སན་སྐྲུན་མཁན་རྒྱལ་བློན་རྣམས་ཀྱང་ད་ལྟ་འཚོ་བཞུགས་སྲིད་
ངེས། གཤིན་རྗེའི་ཕོ་ཉ་འབྱོར་ཕྲལ་ཁོང་རྣམས་བསགས་པའི་ནོར་དང་སྐྱེས་པའི་ལུས་ཀྱང་བཞག་
ནས་འགྲོ་དགོས་པ་ཡིན་པས། སྐབས་དེར་དབང་དང་ནོར་གྱིས་ཁོ་པ་ཚོ་སྐྱོབས་པ་ཅི་ལ་ནུས།
བསླབ་བྱ་འདི་ཐོས་པས་མུ་སཱ་ཡིས་ཡིད་གདུང་གི་མཆི་མ་ལྷུང་ལྷུང་དུ་གཏོང་
བཞིན་དུ་སྨྲས་པར། ཨཱ་ལཱ་ཚད་བཙུགས། ཨཱ་ལཱ་ཐུགས་རྗེ་ཅན་གྱིས་འགྲོ་བ་མིའི་
རིགས་སྐྲུན་པར་དོན་སྙིང་རླབས་པོ་ཆེ་འདི་འདྲ་ཡོད་པ་ཡིན་ནོ། །ཞེས་བརྗོད་བཞིན་
རྡོ་རིང་གི་ཡི་གེ་རྣམས་ལེབ་བཤུས་བརྒྱབ་རྗེས་རྡོ་རིང་གསུམ་པ་དེའི་འགྲམ་དུ་སོང་
བ་ན་ཨབ་ཏུན་ཟཱ་མཱ་དྷས་ཡི་གེ་རྣམས་བཀླགས།
ཡཱ་ཏང་གི་བུ་ཚ་རྣམས་གོ་བར་གྱིས་ཤིག ཁྱོད་ཅག་འཁོར་བའི་ཕུན་ཚོགས་ལ་ཆགས་
ནས་ཉིན་ལྟར་སྙིང་པོས་དབེན་པའི་དོན་ལ་བྲེལ་ཟིང་འ་འུར་ཁོ་ནས་དུ་བདའ་བར་བྱས་ཤིང་།
དགོས་པའི་དོན་ཆེན་རྒྱབ་ཏུ་བསྐྱུར། རྣམ་གཡེང་ལེ་ལོའི་དབང་དུ་སོང་ནས་མི་ཚེ་སྟོང་པར་
ཟད་ཀྱང་ཇི་མི་སྙམ་པར་རང་བློ་ཚིམ་པར་བྱེད། འགྲོ་བའི་དུས་ལ་སླེབས་དུས་དཀར་ནག་
ལས་ཀྱི་འབྲས་བུ་བཤེར་བའི་སྐབས་སུ་མི་དགེ་སྡིག་པའི་ལས་འབྲས་རང་གི་གཉའ་ཐོག་ཏུ་
འཁུར་རྒྱུའི་གྲ་སྒྲིག་གྱིས་ཤིག
བསླབ་བྱ་དེ་ཐོས་པ་དང་མུ་སཱ་ཡིད་སྐྱོ་ནས་མིག་ཆུ་གཏོང་བཞིན་རྡོ་རིང་བཞི་པ་
དེའི་འགྲམ་དུ་སོང་བ་ན་ཨབ་ཏུན་ཟཱ་མཱ་དྷས་རྡོ་རིང་ཐོག་གི་ཡི་གེ་འདི་ལྟར་བཀླགས།་
ཡཱ་ཏང་གི་བུ་ཚ་རྣམས་གོ་བར་གྱིས་ཤིག ཁྱོད་ཅག་གི་མགོན་པོས་སྔར་ནས་ཁྱོད་
རྣམས་ལ་དགོངས་བཞེས་བླ་མེད་མཛད་དེ་ཁྱོད་སྐྱིད་པོའི་འཇིག་རྟེན་ཐོག་ཅི་དགར་རོལ་
དུ་བཅུག་པས། ཁྱོད་ཀྱིས་སྣང་ངོར་འཆི་བའི་བློ་མ་ཤར། ཁྱོད་དུས་ཀྱི་བསླུ་བྲིད་ལ་མགོ་མི་
འཁོར་བར་འཆི་བདག་གཤིན་རྗེའི་ཕོ་ཉས་ཁྱོད་འབོད་དུ་ཡོང་བཞིན་ཡོད་པ་ཅི་ནས་ཀྱང་
རྟོགས་དགོས་པ་ཡིན། །དོན་དེ་ཁྱོད་ཀྱིས་སྔ་ས་ནས་དྲན་པའི་ཡུལ་དུ་བཟུང་ན་གློ་བུར་གྱི་
སྡུག་བསྔལ་ཡོང་མི་སྲིད། ཁྱོད་མགོན་པོ་གང་ལ་ཡིད་ཆེས་གྱིས། འཇིག་རྟེན་འདི་ནི་སྡོམ་
རྒྱ་བཞིན་ལྟེ་བ་ཅན་གྱིས་ཇི་ལྟར་འབད་ཀྱང་མཐར་འཇིག་འགྲོ་བ་ནི་ཆོས་ཉིད་ལགས།
བསླབ་བྱ་དེ་ཐོས་པ་དང་མུ་སཱ་ནི་ཡི ད་སྐྱོ་བའི་མཆི་མ་གཏོང་བཞིན་ཡི་གེ་
རྣམས་བཤུས་རྗེས་རི་ལས་བབས་ཏེ་རང་གི་སྒར་ཚུགས་སུ་ལོག དེའི་ཚེ་ན་མུ་སཱ་
ཡི་མིག་ལམ་དུ་འཇིག་རྟེན་ཐམས་ཅད་ལམ་ལམ་དུ་འཆར་ཞིང་། ཁོའི་ཡིད་ལ་ལྐོག་
གྱུར་གྱི་གནས་འདི་ཅི་ནས་ཀྱང་ཞིབ་དགོས་པའི་བློ་འགོག་ཏུ་མེད་པ་ཞིག་ཤར་ནས་
འཁོར་རྣམས་དང་མཉམ་དུ་གྲོང་ཁྱེར་ནང་ཞུགས་པའི་ཐབས་ལ་འབད། མུ་སཱ་ཡིས་
ཐུ་མི་ཕུ་དང་འཁོར་རྣམས་ལ་ང་ཅག་གྲོང་ཁྱེར་དུ་ཞུགས་ནས་དེའི་ནང་གི་ངོ་མཚར་
ཆེ་བའི་གནའ་ཤུལ་རིགས་ལ་ལྟ་བའི་ཐབས་ཇི་ལྟར་བྱེད། ངེས་མེད་དེ་ནས་ཧཱ་ལི་
ཧྥར་འབུལ་རྒྱུའི་དྲན་རྟེན་དངོས་རིགས་ཀྱང་རྙེད་སྲིད་པ་ཡིན་ཞེས་བརྗོད།
ཐུར་ཕུ་ན་རེ། ང་ཅག་གིས་སྐས་ཀ་བཙུགས་ནས་ལྕགས་རི་འཛེགས་སོང་ན་
གྲོང་ནང་ནས་གྲོང་ཁྱེར་དུ་འཛུལ་སའི་རྒྱལ་སྒོ་ཞིག་རྙེད་སྲིད།
མུ་སཱ་ན་རེ། ཁྱོད་ཀྱི་ཐབས་འདི་ལེགས་སོ། །ཁོ་བོས་ཀྱང་དེ་ལྟར་བསམས་ཞེས་
བརྗོད་པ་དང་། དེ་མར་ལག་ཤེས་པ་བོས་ནས་ཤིང་མཁན་ལ་ཤིང་གི་སྐས་ཀ་བཟོ་
འཇུག་པ་དང་ལྕགས་མཁན་ལ་ལྕགས་ཀྱི་ཤན་རྒྱག་ཏུ་བཅུག ལག་ཤེས་པ་རྣམས་
ཀྱིས་དཔོན་གྱིས་བཀའ་བཞིན་ཉིན་ལྟར་སྐས་ཀ་བཟོ་བའི་ལས་ལ་འབུངས་ནས་ཟླ་
གཅིག་སོང་མཚམས་སྐས་ཀ་ཤིན་ཏུ་རིང་མོ་ཞིག་བཅོས་རྗེས་ཚང་མས་ལག་རུབ་
བརྒྱབ་སྟེ་ལྕགས་རིའི་ཐོག་ཏུ་བཙུགས་པས། རིང་ཐུང་ཤིན་ཏུ་འཚམས་པ་ཞིག་བྱུང་
ཡོད་པ་དེ་ནི་སྔར་གྱི་སྐས་ཀ་རྙིང་པར་ཚད་བླངས་ནས་བཅོས་པ་དང་འདྲ། དེ་
མཐོང་བས་མུ་སཱ་ནི་ཤིན་ཏུ་དགའ་བར་གྱུར་ནས་ལག་ཤེས་པ་རྣམས་ལ་སྨྲས་པར།
ཁྱོད་ཅག་ནི་ལག་ཤིན་ཏུ་མཁས། སྐས་ཀ་འདི་ནི་ལྕགས་རི་འདི་ལ་ཚད་བླངས་ནས་
བཅོས་པ་དང་གཉིས་སུ་མ་མཆིས་ཞེས་བརྗོད། ཡང་དེ་མུར་འཁོར་རྣམས་ལ་ཁྱོད་
ཅག་སུ་ཞིག་གིས་སྐས་ཀ་འཛེགས་ནས་ལྕགས་རིའི་ཐོག་འགྲོ་ཕོད་དམ། ཡང་དེ་ནས་
ལྕགས་རི་ལས་བབས་པའི་ཐབས་བཙལ་ནས་གྲོང་ནང་དུ་སོང་སྟེ་བདག་ཅག་གྲོང་
ཁྱེར་ནང་འཛུལ་བའི་སྒོ་འཚོལ་བར་བྱེད་ནུས་སམ་ཞེས་བརྗོད།
འཁོར་ཚོགས་ཀྱི་ཁྲོད་ནས་སྐྱེ་བོ་ཞིག་གིས་བློ་སྟོབས་ཆེན་པོས་བདག་གི་ནུས་
སོ། །ཁོ་བོས་གྲོང་ནང་དུ་སོང་ནས་ཁྱེད་ཅག་ལ་སྒོ་ཕྱེ་བར་འགྲོ་ཞེས་བརྗོད།
མུ་སཱ་ཡིས་ལེགས་སོ། །ཁྱོད་སོང་ཞིག ཨཱ་ལཱ་ཐུགས་རྗེ་ཅན་གྱིས་ཁྱོད་ལ་མགོན་
དང་དཔུང་གཉེན་མཛད་པ་ཤོག་ཅེས་བརྗོད།
སྐྱེ་བོ་བློ་སྟོབས་ཅན་དེས་དཔོན་གྱིས་བཀའ་བཞིན་སྐས་ཀ་འཛེགས་ནས་ལྕགས་
རིའི་སྟེང་དུ་བསྐྱོད། ཁོས་ལྕགས་རིའི་སྟེང་དུ་ལངས་ནས་གྲོང་ནང་དུ་ལྟ་བཞིན་ལག་
གི་ཐལ་མོ་བརྡབས་ནས་ཤིན་ཏུ་ལེགས། ཞེས་བརྗོད་པ་དང་དུས་གཅིག་ཏུ་གྲོང་ཁྱེར་
ནང་དུ་མཆོངས་ནས་ལྕེབས། ཚུལ་འདི་མཐོང་བ་དང་མུ་སཱ་ནི་ཡིད་སྐྱོ་བའི་དབུགས་
རིང་སྦྱིན་བཞིན་དུ་ཀྱི་ཧུད། སྐྱེ་བོ་འདིས་སྨྱོན་པའི་ཚུལ་འཛིན་པ་འདི་འདྲ་ཅི་ཡིན་
ནམ། འདི་མུར་སོང་ན་བདག་གི་འཁོར་ཚོགས་ཐམས་ཅད་སྲོག་དང་བྲལ་ཡང་དོན་
འབྲས་གང་ཡང་ཡོང་མི་སྲིད་པས། གྲོང་ཁྱེར་འདིར་ཞིབ་པའི་དགོས་པ་མ་མཆིས་ན་
ད་ནི་ང་ཅག་རྣམས་འགྲོའོ་ཞེས་བརྗོད།
དེའི་དུས་སུ་འཁོར་གྱི་ཁྲོད་ནས་སྐྱེ་བོ་ལ་ལས་ང་ཅག་གི་ཁྲོད་ན་སྐྱེ་བོ་འདི་བས་
ཀྱང་བློ་རྩ་བརྟན་པའི་བག་ལྡན་འདྲ་ཡོད་སྲིད་དོ་ཞེས་བརྗོད་པས། དེ་མར་སྐྱེ་བོ་བློ་
སྟོབས་ཅན་ཞིག་གིས་རང་ཉིད་གྲོང་ཁྱེར་ནང་འཛུལ་སྒོ་འབྱེད་པར་འགྲོ་རྒྱུའི་ཁས་
ལེན་བྱས། དེ་མུར་གྲོང་ཁྱེར་ནང་འཛུལ་སྒོ་འབྱེད་པར་འགྲོ་མཁན་དང་བླངས་པ་
གཅིག་མཇུག་གཉིས་མཐུད་དུ་ཐོན་ནས་སྐས་ཀར་འཛེགས་ཏེ་ཐམས་ཅད་ལྕགས་རིའི་
སྟེང་དུ་ཐོན། བསམ་ཡུལ་ལས་འདས་པར་མི་དེ་རྣམས་ཀྱང་སྔར་གྱི་སྐྱེ་བོ་དེ་དང་
འདྲ་བར་ཚོ་དང་ཚོ་བྱས་ཏེ་གྲོང་ནང་དུ་མཆོངས་ནས་ལྕེབས། དེ་ལྟར་སྔ་རྗེས་སུ་སྐྱེ་
བོ་བཅུ་གཉིས་གཡང་དུ་ལྕེབས། ཚུལ་འདི་མཐོང་བས་ཨབ་ཏུན་ཟཱ་མཱ་དྷས་དབུགས་
རིང་ནར་ནར་དུ་འཕྱུང་བཞིན་སྨྲས་པར། བྱ་བ་འདི་རྒད་པོས་མ་གཏོགས་སྒྲུབ་མི་
ཐུབ་པ་འདྲ། འཇིག་རྟེན་གྱི་བྱ་བར་མྱོང་བ་ཆེ་བའི་མི་དང་ལས་ཀྱི་སྦྱོང་བརྡར་མེད་
པའི་མི་གཉིས་གཏན་ནས་མི་འདྲ་ཞེས་བརྗོད།
མུ་སཱ་ན་རེ། འདི་འདྲ་གཏན་ནས་མི་རིག ཅེས་བརྗོད་ནས་རྒད་པོ་གཏོང་བར་
མི་བཟོད་པར་ཁྱོད་ནི་བདག་ཅག་གི་ལམ་ཁྲིད་པ་ཡིན་པས། ཁྱོད་ལ་གོད་ཆགས་
བྱུང་ཚེ་ང་ཅག་ཐམས་ཅད་འཆི་རྒྱུ་ལས་མ་འདས་ཞེས་བརྗོད། རྒད་པོ་ན་རེ། ལས་།
འགན་འདི་ནི་བདག་ངོ་མས་སྒྲུབ་དགོས་པ་ཡིན་ལ། འདི་ནི་ཨཱ་ལཱས་བཀོད་སྒྲིག་
མཛད་པ་ཡིན་སྲིད་ཅེས་བརྗོད།
རྒད་པོའི་གཏམ་དེ་བདེན་པར་བསམས་ནས་ཐམས་ཅད་ཀྱིས་རྒད་པོ་གྲོང་
ཁྱེར་ནང་འཛུལ་སྒོ་འཚོལ་བར་གཏོང་རྒྱུའི་བློ་མཐུན། རྒད་པོས་སྙིང་སྟོབས་བསྐྱེད་
ནས་སྙིང་རྗེ་ཆེན་པོ་ཨཱ་ལཱའི་ཐུགས་རྗེས་གཟིགས་ཤིག ཅེས་བརྗོད་མཚམས་ཨཱ་ལཱར་
བསྔགས་བརྗོད་དང་འབྲེལ་ཁུ་རན་གསུང་རབ་ཀྱི་རྒྱལ་ཁའི་ལེའུ་བཀླགས་རྗེས་སྐས་
ཀར་འཛེགས་ནས་ལྕགས་རིའི་ཐོག་ཏུ་ཐོན་པ་དང་ཐལ་མོ་རྡེབ་བཞིན་གྲོང་ནང་དུ་
བལྟས་པ་ན། ལྕགས་རིའི་ཕྱི་རོལ་ཏུ་གནས་པའི་མི་རྣམས་ཤིན་ཏུ་སྐྲག་ནས་བགྲེས་
སོང་ཨབ་ཏུན་ཟཱ་མཱ་དྷ། ཁྱེད་ལྕེབས་པར་མ་མཛོད། བདག་ཅག་ཐམས་ཅད་ཨཱ་
ལཱའི་ཞབས་སུ་གཏོགས་པས། ངེད་རྣམས་ཨཱ་ལཱའི་སྐུ་མདུན་དུ་འགྲོ་དགོས་པ་ཡིན།
བགྲེས་སོང་ཁྱེད་གཡང་དུ་ལྷུང་སོང་ན་ང་ཅག་ཐམས་ཅད་འཆི་རྒྱུ་ལས་མ་འདས་སོ་
ཞེས་མགྲིན་གཅིག་ཏུ་བརྗོད།
ཨབ་ཏུན་ཟཱ་མཱ་དྷས་གད་རྒྱངས་སྒྲོག་བཞིན་ལྕགས་རིའི་ཐོག་ཏུ་བསྡད་ནས་ཨཱ་
ལཱར་བསྟོད་སྨོན་དང་འབྲེལ་ཁུ་རན་གསུང་རབ་ཀྱི་རྒྱལ་ཁའི་ལེའུ་དེ་བཀླགས་ནས་
ཡུན་གང་མཚམས་སོང་རྗེས་གཞི་ནས་ཡར་ལངས་ཏེ་སྐད་ཤུགས་ཆེན་པོས་སྐུ་ངོ་
མཁྱེན། ཁྱེད་ཅག་ཐུགས་ཁྲལ་མ་མཛོད། འཇིགས་པར་མ་འཚལ། ད་ནི་ཨཱ་ལཱ་སྙིང་
རྗེ་ཆེན་པོས་བདག་ཅག་རྣམས་གདོན་གྱི་གནོད་པ་དང་བསླུ་བྲིད་ལས་ཟློག་པར་
མཛད་ཟིན་པ་རེད་ཅེས་བརྗོད།
མུ་སཱ་ཡིས་བགྲེས་སོང་ཁྱེད་ཀྱིས་གང་རིག་བྱུང་ངམ་ཞེས་དྲིས།
རྒད་པོ་ན་རེ། བདག་ལྕགས་རིའི་སྟེང་དུ་སླེབས་པའི་ཚེ་ན་དཀར་གསལ་ཟླ་
ལྟར་མཛེས་པའི་གཞོན་ནུ་མ་བཅུ་ཕྲག་གཅིག་གིས་ལག་གཡབ་ནས་བདག་གཤམ་
དུ་འབབ་དགོས་པའི་བརྡ་བཏང༌། སྐབས་དེར་ཁོ་བོའི་ཡིད་ལ་གཤམ་འོག་ཐམས་
ཅད་འཇིངས་ཟབ་པའི་ཆུ་གཏེར་ཆེན་པོར་རློམས་ནས་ཟླ་གྲོགས་རྣམས་དང་འདྲ་
བར་མཆོང་བའི་གྲབས་བྱེད་པ་ན། ཞིབ་པར་ལྟ་བའི་ཚེ། དེ་རྣམས་ཤི་བའི་ཕུང་པོར་
རིག་པས་མཆོང་བ་ལས་བཤོལ་ཏེ་ཁུ་རན་གསུང་རབ་ངག་འདོན་བྱས་པས་ཨཱ་ལཱའི་
ཐུགས་རྗེས་འདྲེ་མོ་རྣམས་ཀྱི་བསླུ་བྲིད་ལས་མཐར། བདག་གིས་གཤམ་འོག་ཏུ་མ་
མཆོང་བས་འདྲེ་མོ་དེ་རྣམས་སྐད་ཅིག་ཏུ་ཡལ། དེ་ནི་འདྲེ་ངན་གྱིས་མི་རྣམས་གྲོང་
ཁྱེར་ནང་ཞུགས་སུ་མི་འཇུག་པའི་ཐབས་ངན་ཡིན་པ་གོར་མ་ཆག་ཅེས་བརྗོད།
ཨབ་ཏུན་ཟཱ་མཱ་དྷས་གྲོང་ཁྱེར་གྱི་ལྕགས་རིའི་ཐོག་དལ་བུར་བསྐྱོད་ནས་ཟངས་
ཀྱི་མཆོད་རྟེན་ལྟར་བསྒྲིགས་གཉིས་ཀྱི་མདུན་དུ་སླེབས་པ་ན། མཆོད་རྟེན་དེར་
གསེར་སྒོ་ཉིས་སྒྲིག་མ་ཞིག་ཡོད་པ་དེར་སྒོ་ལྕགས་བརྒྱབ་མེད་ཀྱང་སྒོ་དབྱེ་བའི་
ཐབས་ནི་མ་རྙེད། དེ་ནས་ཕར་ལྟ་ཚུར་ལྟ་བྱས་པས་སྒོ་ཐོག་ཏུ་ཟངས་ཀྱི་དཔའ་རྒོད་
ཅིག་ལག་གི་མཛུབ་མོས་ཕྱོགས་བསྟན་ནས་ཡོད་པ་དེའི་ཕྱོགས་སུ་བལྟས་པས་དེར་
ཡི་གེ་ཕྲེང་གཅིག་ཡོད་པ་འགྲམ་དུ་སོང་ནས་ལྟ་བའི་ཚེ། དཔའ་རྒོད་དེའི་ལུས་ཀྱི་ལྟེ་
བའི་ཐོག་གི་གཟེར་བུ་དེ་ལན་བཅུ་གཉིས་མནན་ན་སྒོ་བྱེ་བ་ཡིན་ཞེས་བྲིས་ཡོད་པ་
བདག་གིས་ཁ་ཕྱིར་བསྐོར་ནས་ལྟ་བའི་ཚེ། ཡི་གེར་གསལ་བ་ཇི་བཞིན་དཔའ་རྒོད་ཀྱི་
ལྟེ་བར་གཟེར་བུ་ཡ་མཚན་ཅན་ཞིག་ཡོད་པ་དེ་ལན་བཅུ་གཉིས་མནན་པས་དེ་མར་
འབྲུག་སྒྲ་ལྡིར་བ་ལྟ་བུའི་སྒྲ་དྲག་པོ་ཞིག་བྱུང་བ་དང་ལྷན་དུ་སྒོ་བྱེ།
བགྲེས་སོང་ཨབ་ཏུན་ཟཱ་མཱ་དྷ་ནི་སྐད་རིགས་སྣ་ཚོགས་ལ་བྱང་ཆུབ་པའི་མཁས་
པའི་དབང་པོ་ཞིག་ཏུ་མཆིས།། རྒད་པོས་ཟངས་ཀྱི་མཆོད་རྟེན་ནང་ཞུགས་ཏེ་ཁྱམས་
རིང་ཞིག་བརྒྱུད་སྐས་ཀ་བབས་ནས་སོང་བས་རྐུབ་སྟེགས་སྟར་རིང་བསྒྲིགས་པའི་ས་
ཞིག་ཏུ་སླེབས། རྐུབ་སྟེགས་ཐོག་གཤིན་པོའི་ཕུང་པོ་འགའ་ཤས་བསྙལ་ནས་བཞག་
ཡོད་པ་དེ་རྣམས་ཀྱི་མགོ་ཐོད་དང་གཞོགས་འགྲམ་དུ་ཕུབ་དང༌། རྣོ་དབལ་ཅན་གྱི་
རལ་གྲི། ཉག་ཕྲན་སྦྱར་བའི་ཤུར་མདའ་སོགས་མཚོན་གྱི་བྱེ་བྲག་མང་པོ་བཞག སྒོ་
རྒྱབ་ཏུ་ལྕགས་ཀྱི་ཀ་བ་དང་། རྒྱུག་ཁྲ། ལྕགས་ཐག དཔྱི་དཀྲི་སོགས་དངོས་པོ་མང་
པོ་བསླངས་ནས་བཞག་ཡོད་པ། རྒད་པོའི་ཡིད་ལ་གྲོང་ཁྱེར་གྱི་རྒྱལ་སྒོའི་ལྡེ་མིག་སྐྱེ་
བོ་འདི་རྣམས་ཀྱི་ལག་ཏུ་ཡོད་པར་སྲིད་དོ་སྙམ་ནས་ཞིབ་ལྟ་བྱེད་པའི་ཚེ། དེ་ཁྲོད་
དུ་ལོ་ན་རྒན་པའི་མི་རྒན་ཞིག་ཡོད་པ་རྐུབ་སྟེགས་ཅུང་མཐོ་བ་ཞིག་གི་ཐོག་ཏུ་ཉལ་
སྟབས་སུ་ཡོད་པས་ཁོས་སྐྱེ་བོ་འདི་རྣམས་ནི་མི་རྒན་དེའི་ལག་འོག་གི་གྲོང་ཁྱེར་གྱི་
སྒོ་སྲུང་བ་ཡིན་ཡང་སྲིད་པས། གྲོང་ཁྱེར་གྱི་རྒྱལ་སྒོའི་ལྡེ་མིག་ནི་མི་རྒན་དེའི་ལག་
ཏུ་ཡོད་པར་ངེས་སོ་སྙམ་ནས་དེ་མར་མི་རྒན་དེའི་ཕུང་པོའི་འགྲམ་དུ་སོང་སྟེ་གོས་
བཀྱག་ནས་ལྟ་བའི་ཚེ་ལྡེ་མིག་ནི་མི་རྒན་གྱི་སྐེད་པར་གཟེར་ནས་ཡོད།
ལྡེ་མིག་རིག་པ་དང་ཨབ་ཏུན་ཟཱ་མཱ་དྷ་ནི་སྤྲོ་བ་རབ་ཏུ་འཕེལ་ནས་ཡུད་ཙམ་
རིང་ཡིད་དགའ་བས་མྱོས། དེ་ནས་ཁོས་མི་རྒན་གྱི་སྐེད་པ་ལས་ལྡེ་མིག་བླངས་ཏེ་སྒོ་
ཁར་སོང་ནས་སྒོ་ལྕགས་ཕྱེ་བ་དང་སྒོ་མོ་ལག་གིས་འཐེན་པས་རྒྱལ་སྒོ་བྱེ། རྒྱལ་སྒོ་
དེ་ནི་ཤིན་ཏུ་ཆེ་ཞིང་དབྱེ་བའི་སྐབས་མ་བྱུང་གཤིས། འབྱེད་པའི་ཚེ་ན་རྡུལ་འཚུབ་
དང་སྐད་སྒྲ་དྲག་པོ་བྱུང་། སྐབས་དེར་ཨབ་ཏུན་ཟཱ་མཱ་དྷས་ཨཱ་ལཱ་ཐུགས་རྗེ་ཅན་ལས་
ལྷག་པ་མེད་ཅེས་བསྔགས་པ་བརྗོད་པས། གྲོང་ཁྱེར་གྱི་ལྕགས་རིའི་ཕྱི་རོལ་དུ་ཡོད་
པའི་མི་རྣམས་ཀྱིས་ཀྱང་ཆབས་ཅིག་ཏུ་བསྔགས་བརྗོད་ཀྱི་མེ་ཏོག་སྟོར། དེ་ནས་མི་
རྣམས་ཕན་ཚུན་བཀྲ་ཤིས་པའི་བརྡ་སྦྱར་ཏེ་ཐམས་ཅད་དགའ་སྤྲོས་མྱོས། ཨབ་ཏུན་
ཟཱ་མཱ་དྷར་ཁ་ཉེས་གོད་ཁ་མེད་པར་གྲོང་ཁྱེར་གྱི་རྒྱལ་སྒོ་འབྱེད་ཐུབ་པ་བྱུང་བས་མུ་
སཱ་ནི་སྤྲོ་བ་དཔག་ཏུ་མེད་པ་བརྟས། མི་རྣམས་ཀྱིས་རྒད་པོའི་བློ་སྟོབས་དང་ཡ་
རབས་ཀྱི་སྤྱོད་བཟང་ལ་ཡིད་སྨོན་གྱི་བསྔགས་བརྗོད་དང་འབྲེལ་ཁོང་ལ་ཐུགས་རྗེ་
ཆེ་ཞུས། དེ་ནས་མི་རྣམས་འཚང་ག་ཤིག་ཤིག་གིས་གྲོང་ཁྱེར་དུ་ཞུགས་པ་ན། མུ་སཱ་
ཡིས་བདག་གི་མངའ་འབངས་རྣམས་གོ་བར་གྱིས་ཤིག བདག་ཅག་ཐམས་ཅད་གྲོང་
ཁྱེར་ནང་ཞུགས་གྱུར་ན་ཉེན་ཆེ་བས། ང་ཅག་ཚོ་གཅིག་གྲོང་ཁྱེར་དུ་ཞུགས་པ་ལས་
དེ་བྱིངས་འདི་གར་སྒུག་སྡོད་བྱེད་དགོས། ཞེས་བརྗོད་ནས་འཁོར་ཚོགས་ཕྱེད་ཙམ་
མཉམ་ཁྲིད་ཐོག་དེ་རྣམས་ཀྱིས་མཚོན་ཆ་ཐོགས་ནས་གྲོང་ནང་དུ་འཛུལ། དེ་གར་
སྒོ་སྲུང་དང་བྲན་འཁོར་རྣམས་འདས་ནས་རྐུབ་སྟེགས་ཐོག་ཉལ་སྟབས་སུ་གནས་
ཤིང་། སྔར་ལྕགས་རི་ནས་མཆོངས་ཏེ་ཤི་བའི་ཟླ་གྲོགས་རྣམས་ཀྱི་ཕུང་པོ་ཡང་དེ་
གར་ཡོད་པས། དེ་དག་གི་ཕུང་པོ་དུར་དུ་སྦས་རྗེས་ཁྲོམ་གཞུང་དུ་བསྐྱོད། ཁྲོམ་
ལམ་རྒྱ་ཆེ་ལ་ཁར་ཁྱིམ་རྣམས་རྩེག་པ་མཐོ་བ། ཚོང་ཁང་རྣམས་མུ་ཁྱུད་དུ་སྦྲེལ་ཞིང་
ཁང་སྒོ་ཐམས་ཅད་ཡངས་པོར་ཕྱེ་ནས་ཡོད་པ། ནང་གི་འཛིན་ཆས་དང་ཚོང་ཟོག་
རྣམས་གྲ་ཆག་གྲུ་ཉམ་མེད་པ། ཚོང་པ་རྣམས་རང་རང་གི་ཚོང་ཁང་ནང་འདས་
ནས་ཤ་རུས་ཐམས་ཅད་སྐམ་སྟེ་མི་རོ་སྐམ་པོའི་ཁོག་ཏུ་གྱུར་ནས་ཡ་ང་བའི་གནས་
སུ་མཆིས། དེ་ནས་ཁོ་ཚོ་ཁྲོམ་ར་ཆེན་པོ་ཁག་བཞི་ཡོད་པ་དེར་བསྐྱོད་ནས་ལྟ་བའི་
ཚེ་ཚོང་ཁང་ནང་གསེར་དངུལ་རིན་ཆེན་དང་དངུལ་སྨར་སོགས་བྱུར་སྤུངས་བརྒྱབ་
ནས་བཞག་ཡོད་པ། ཡང་དར་གོས་ཁྲོམ་རར་སོང་བའི་ཚེ་ཚོང་ཁང་ནང་གསེར་སྐུད་
དང་དངུལ་སྐུད་ཀྱིས་བཏགས་པའི་ཟ་འོག་གི་གོས་རྒྱུ་སྣ་ཚོགས་ཡོད་པ་དེ་དག་ལས་
འོད་ཟེར་ཆེམ་ཆེམ་དུ་འཕྲོ་ཞིང་ཤིན་ཏུ་མཛེས་པ། འོན་ཀྱང་ཟོག་བདག་རྣམས་ནི་
འདས་ནས་ཕུང་པོ་ཀོ་སྟན་གྱི་ཐོག་ཏུ་ཉལ་སྟབས་སུ་གནས་པ། དེ་ནས་ཁོ་པ་ཚོ་རིན་
པོ་ཆེའི་རྒྱན་ཆ་ཚོང་ཁང་དང་དངུལ་ཁྲོམ་ལ་ལྟ་བར་བསྐྱོད་པ་ན། དེ་གར་གཡུ་བྱུར་
མུ་ཏིག་སོགས་རིན་པོ་ཆེའི་རྒྱན་ཆ་སྣ་ཚོགས་དང་གསེར་དངུལ་བྱུར་བུར་སྤུངས་ནས་
ཡོད་པ། ཟོག་བདག་རྣམས་འདས་ནས་ས་སྟན་གྱི་ཐོག་ཏུ་ཉལ་སྟབས་སུ་གནས་པ།
ཡང་ཁོང་རྣམས་རྣམ་རྫས་ཚོང་ཁང་དུ་སོང་བ་ན་དེ་གར་གླ་རྩི་དང་། འབྲུག་མཆིལ།
ཙན་དན་སོགས་གྲགས་པ་ཆེ་བའི་དྲི་རྫས་སྟར་དུ་བསྒྲིགས་ནས་ཡོད་པ། འོན་ཀྱང་
ཚོང་པ་རྣམས་སྔ་ས་ནས་འདས་ཟིན་པ། ཚོང་ཁང་ནང་ཟས་རིགས་མ་གཏོགས་ཉེར་
སྤྱད་ཕུན་སུམ་ཚོགས་ཤིང༌། གང་དགོས་ལེན་ཆོག་ཡོད་པ།
ཁྲོམ་རའི་འགྲམ་དུ་བརྗིད་ཆགས་ཉམས་དགའི་ཕོ་བྲང་ཡིད་དུ་འོང་བ་ཞིག་
ཡོད་པ་ཁོང་རྣམས་དེའི་ནང་ཞུགས་སོང་བས། གྱང་ལྡེབས་སུ་དར་ཆ་དང་ཤུབས་
ལས་ཕྱུང་བའི་རལ་གྲི། མདའ་གཞུ། གསེར་གྱི་ཕུབ། གསེར་གྱི་རྨོག་སོགས་བཀལ་
ནས་ཡོད་པ། ཚོམས་ཆེན་ནང་རིན་པོ་ཆེའི་ཕྲ་ཚོམ་གྱིས་བརྒྱན་པའི་བ་སོའི་རུས་
སྟེགས་རིང་མོ་ཞིག་ཡོད་པ་དེའི་ཐོག་ཏུ་སྐྱེས་རྒྱལ་འགའི་ཕུང་པོ་ཉལ་སྟབས་སུ་ཡོད་
པ། དེ་རྣམས་འདས་ནས་དུས་ཡུན་རིང་པོ་སོང་སྟེ་ཤ་རུས་ཐམས་ཅད་སྐམ་ཀྲོག་ཏུ་
གྱུར་ཟིན་ནའང་ཕར་ལྟ་བའི་ཚེ་གཉིད་དུ་ཡུར་བ་ལྟ་བུ་འདུག་ན། སྐྱེ་བོ་དེ་རྣམས་ནི་
ཟས་མེད་པས་ལྟོགས་རིས་ཤི་བར་ངེས།
ཚུལ་དེ་མཐོང་བས་མུ་སཱ་ནི་ཡིད་ལ་སྐྱོ་བ་ཚད་མེད་སྐྱེས་ནས་ཨཱ་ལཱར་གསོལ་བ་
སྨོན་ལམ་བཏབ་རྗེས་དལ་བུར་སོང་ནས་ཕོ་བྲང་ནང་གི་མཛེས་པའི་བཀོད་པ་དང་།
ངོ་མཚར་ཆེ་བའི་བཟོ་དབྱིབས། རྣམ་པར་བཀྲ་བའི་འཇིམ་བརྙན་དང་ལྡེབས་རིས་
སོགས་ལ་ལྟ་བའི་ཚེ་ན་གྱང་སྐྱའི་བར་ནས་སྙན་ངག་འདི་ལྟར་མཐོང་།
འདིར་ཕེབས་དམ་པ་རྣམས་ལ་ཚིག་གསུམ་ཞུ།
ཚུར་སྣང་ཉམ་ངའི་ཚུལ་འདིར་ལེགས་པར་གཟིགས། །
འཆི་བདག་གཤིན་རྗེའི་ཕོ་ཉ་མ་སླེབས་སྔོན། །
ཕྱི་མའི་ལམ་རྒྱགས་དགེ་བའི་ལས་ལ་བརྩོན།།
གནས་ཁང་ལུས་ལ་བརྟེན་པའི་སྐྱེ་བོ་ཀུན།
ནམ་ཞིག་དོར་ནས་འགྲོ་བ་ཆོས་སུ་གྲུབ། །
མ་གཡེང་འདིར་གནས་སྐྱེ་བོའི་ཚུལ་ལ་གཟིགས། །
ཚེ་གང་བསགས་པའི་ནོར་དང་མཁར་ཁྱིམ་རྣམས།།
རང་སྐེ་སྡོམ་བྱེད་གསོད་པའི་ཞགས་པར་གྱུར། །
བསགས་པའི་ནོར་དང་མཛེས་པའི་ཕོ་བྲང་གིས། །
འཆི་བའི་དུས་སུ་ཕན་པའི་རོགས་མི་ཉན། །
བརྐམ་ཆགས་ནོར་ལ་འདོད་རྔམ་མཐའ་མེད་པ། །
འཆི་ཚེ་ནོར་གྱིས་མི་ཕན་ད་གཟོད་རྟོགས། །
གསོན་དུས་ལྷ་ཡི་ཕོ་བྲང་ནང་དུ་བསྡད། །
འཆི་བའི་ཚེ་ན་དུར་ཁང་མུན་པར་ལྷུངས།།
ཁྱོད་རང་དུར་དུ་འཇུག་པའི་ཉིན་མོ་ལ། །
ཁྱེད་ཀྱི་ཁྲི་དང་རྒྱལ་པོའི་ཅོད་པན་སོགས། །
གང་དུ་ཡོད་ཅེས་དྲིས་པ་མ་ཐོས་སམ།
བཙན་པོའི་མཁར་དང་སྲུང་དམག་བཙུན་མོའི་ཚོགས། །
ད་ལྟ་ཡུལ་ཕྱོགས་གང་དུ་སོང་ལགས་སམ། །
དྲིས་པའི་ལན་དུ་དུར་གྱིས་འདི་ལྟར་བརྗོད།།
ཁོ་ཅག་སྡོད་རིང་ཞིམ་པོའི་ཁ་ཟས་དང་། །
བག་གཡེང་འདུ་འཛིའི་ལས་སུ་མངོན་ཕྱོགས་ནས།།
འདོད་རྒུའི་ལོངས་སྤྱོད་མ་ལུས་རྫོགས་པར་སྤྱད། །
མཐའ་མ་རང་ཉིད་སྲིན་འབུའི་ཟས་སུ་གྱུར།།
སྙན་ངག་དེ་བཀླགས་རྗེས་མུ་སཱ་ནི་ཡིད་ལ་སྐྱོ་བ་ཚད་མེད་བྱུང་ནས་ངུ་བཞིན་
དུ་རང་སར་དྲན་མེད་དུ་འགྱེལ།
ཡུད་ཙམ་སོང་ནས་བརྒྱལ་བ་ལས་གསོས་མཚམས་རང་གི་འཁོར་གཡོག་ལ་སྙན་
ངག་དེ་བཤུ་བར་བཅུག་རྗེས་འཁོར་ཚོགས་རྣམས་ཁྲིད་ནས་མུ་མཐུད་སོང་བའི་ཚེ།
བ་གམ་མཐོན་པོ་ཤིན་ཏུ་ཆེ་བ་ཞིག་ཡོད་པ་དེའི་ནང་དུ་སོང་བ་ན། ཡངས་ཤིང་
རྒྱ་ཆེ་ལ་ཕྱོགས་བཞིར་གསེར་ཤུན་གྱི་མདང་ལ་འཁུ་བའི་ཚོན་རྩི་ཤིན་ཏུ་མཛེས་པ།
དབུས་སུ་རྡོ་ཀ་མ་རུ་པ་བརྩིགས་པའི་ལུ་མའི་རྫིང་བུ་ཆེ་ལེགས་ཤིག་ཡོད་པ་དེའི་
སྟེང་དུ་གནམ་ལྡིང་བྱ་གཡབ་ཀྱིས་བརྒྱན་པ། རྫིང་བུའི་ཕྱོགས་བཞིར་གཡུང་དྲུང་
ལག་འཁྱུད་ལྟར་འབྲེལ་བའི་ཁང་བཟང་རྣམ་པར་བཀྲ་བ་རེ་ཡོད་པ་དེ་སོ་སོའི་མདུན་
དུ་ཡང་རྡོ་ཀ་མ་རུ་པ་བརྩིགས་པའི་རྫིང་ཆུང་རེ་ཡོད་པ་དེ་རྣམས་ནས་དྭངས་ཤིང་
གཙང་བའི་ཆུ་རྒྱུན་ལྷུང་ལྷུང་དུ་འབབ་པ་དེ་དག་ཕྱོགས་གཅིག་ཏུ་འགྲིལ་ནས་ཚོན་
ཁྲ་ཅན་གྱི་རྡོ་ཀ་མ་རུ་པ་བརྩིགས་པའི་རྫིང་བུ་ཆེན་པོ་ཞིག་ཡོད་པ་དེར་འབབ། མུ་
སཱ་ཡིས་ཨབ་ཏུན་ཟཱ་མཱ་དྷར་ཁྱེད་ཀྱིས་ང་ཅག་རྣམས་ཁང་པའི་ནང་ལྟ་བར་ཁྲིད་ཅིག་
ཅེས་བརྗོད། ཁོང་རྣམས་ཀྱིས་གོ་རིམ་བཞིན་ཁང་སྟར་དང་པོ་དེའི་ནང་སོང་བའི་ཚེ་
ཁང་པ་དེ་དག་ནང་གསེར་དང་། དངུལ་དང་། མུ་ཏིག་དང་། ཕ་ལམ་སོགས་རིན་
པོ་ཆེ་སྣ་ཚོགས་དང་། དར་གོས་ཆེན་བླུགས་པའི་སྒྲོམ་བུ་མང་པོ་བརྩིགས་ནས་ཡོད་
པ། དེ་ནས་ཁང་སྟར་གཉིས་པའི་ནང་སོང་ནས་མཛོད་སྒོ་འབྱེད་སྐབས་དེའི་ནང་
གསེར་གྱི་རྨོག་དང་གོ་ཁྲབ། རྒྱ་གར་གྱི་རལ་གྲི་དང༌། རྒྱ་ནག་གི་ཕུབ། ཧེ་ཝ་རཱ་
ཙི་སྨི་ནས་ཐོན་པའི་མདུང་ལ་སོགས་མཚོན་གྱི་བྱེ་བྲག་སྣ་ཚོགས་ཡོད་པ། ཁང་སྟར་
གསུམ་པའི་ནང་སོང་བའི་ཚེ་དེའི་མཛོད་ཀྱི་སྒོ་མོར་ཟྭ་དང་སྒོ་ཡོལ་བརྒྱབ་ནས་ཡོད་
པ་དེ་སྒོ་ཕྱེ་ནས་ལྟ་བའི་ཚེ་ནང་དུ་གསེར་དངུལ་རིན་ཆེན་གྱིས་བརྒྱན་པའི་གོ་མཚོན་
སྣ་ཚོགས་ཡོད་པ། མཐར་ཁང་སྟར་བཞི་པའི་མཛོད་སྒོ་ཕྱེ་ནས་ལྟ་བའི་ཚེ་དེར་བཟའ་
བཏུང་སྤྱོད་པའི་ཡོ་ཆས་གསེར་དང་། དངུལ་དང་། ཤེལ་དང༌། གཡང་ཊི་ལ་
སོགས་ཀྱི་ཡོལ་གོ་སྣ་ཚོགས་ཡོད་པ་དེ་དག་ལས་ཁོ་པ་ཚོས་རང་གི་ཁྱོག་ཚོད་རེ་ཁུར།
ཁོ་ཚོ་ཁང་བུ་དེ་ནས་འགྲོ་ལ་ཉེ་བའི་མཚམས་སུ་བ་སོའི་རུས་རྒྱན་བརྒྱབ་པའི་
ཙན་དན་དམར་པོའི་ཤིང་སྒོ་ཆེན་པོ་ཞིག་ལ་རི་མོ་མཛེས་པའི་སེང་ཡོལ་བརྒྱབ་ནས་
ཡོད་པ་ཞིག་རྙེད་པས། ཨབ་ཏུན་ཟཱ་མཱ་དྷས་དེ་འགྲམ་དུ་སོང་སྟེ་བློ་གྲོས་དང་སྙིང་
སྟོབས་གཉིས་ལྡན་གྱི་སྒོ་ནས་དངུལ་གྱི་ཟྭ་ཕྱེ་སྟེ་ནང་དུ་ཞུགས་པ་ན་ཁྱམས་རིང་ཞིག་
ཏུ་སླེབས། དེའི་གཡས་གཡོན་དུ་ཡོལ་བས་བཅད་ཅིང༌། ཡོལ་བའི་ཐོག་གསེར་དང་
དངུལ་གྱི་བཟོས་པའི་འདབ་ཆགས་གཅན་གཟན་གྱི་གཟུགས་ཀྱིས་མཛེས་ཤིང་། དེ་
རྣམས་ཀྱི་མིག་འབྲས་ཀྱང་མུ་ཏིག་དང་རིན་པོ་ཆེའི་ཕྲ་ཡིས་བརྒྱན་པས་འོད་དང་ལྡན་
ཞིང་ཤིན་ཏུ་མཛེས་པར་སྣང་བས། དེར་ཡོད་སྐྱེ་བོ་ཐམས་ཅད་ཀྱི་ཡིད་ཀྱི་བརྟན་པ་
དབང་མེད་དུ་ཕྲོགས། མུ་སཱ་དང་ཟཱ་མཱ་དྷ་ཡང་ངོ་མཚར་ཆེ་བའི་བཀོད་པ་དེ་ལ་ཧ་
ལས་ནས་ལྟ་བས་ངོམས་པ་མེད་པའི་དགེ་མཚན་མཐོང་།
ཁྱམས་རིང་དེ་བརྒྱུད་ནས་སོང་བ་ན་གསེར་གྱི་གཟི་བརྒྱབ་པའི་གཡང་ཊིའི་
མཁར་ཞིག་ཡོད་པ་དེའི་ནང་དུ་སོང་བ་ན་ཞལ་བ་ཐམས་ཅད་ཆུ་ཡིས་བཀྲུས་པ་ལྟར་
འཇམ་ཞིང་སྣུམ་པ་རྡོག་པས་བཅག་ན་འདྲེད་པར་དོགས་པས། མུ་སཱ་ཡིས་ཟཱ་མཱ་
དྷར་ཞལ་བའི་ཐོག་ས་སྟན་འདྲ་བཏིངས་ནས་མི་འདྲེད་པའི་ཐབས་བྱེད་དགོས་པའི་
བཀོད་མངག་བྱས། ཟཱ་མཱ་དྷས་དཔོན་གྱི་བཀའ་བཞིན་ཞལ་བ་ཐམས་ཅད་ལ་ས་སྟན་
བཏིངས་ནས་སྐྱེ་བོའི་ཚོགས་རྣམས་དེ་ཐོག་ནས་མི་འདྲེད་པར་ཕོ་བྲང་ནང་ཤར་སྐྱོད་
ཐུབ་པ་བཟོས། ཕོ་བྲང་དེ་ནི་གཟི་བྱིན་གྱི་འོད་སྣང་རབ་ཏུ་འབར་ཞིང་། མཁར་ཁྱིམ་
ཀུན་ལས་མཛེས་ཤིང་ལྟ་ན་སྡུག་པའི་འོད་སྣང་འཕྲོ་བ། དེའི་དབུས་སུ་གཞུ་དབྱིབས་
ཅན་གྱི་གཡང་ཊི་སེར་པོའི་སྡིངས་ཁང་ཞིག་ཡོད་པ་དེའི་སྒོ་དང་སྒེའུ་ཁུང་ཐམས་
ཅད་ལ་མར་གད་སྔོན་པོས་བརྒྱན་ཞིང་སྟེང་དུ་མཚོན་གྱི་རི་མོ་མཛེས་པ། མཁར་
ཁྱིམ་འདི་ལྟ་བུ་ས་སྐྱོང་རྒྱལ་པོ་རྣམས་ཀྱི་ཕོ་བྲང་དུའང་ཡོད་པར་མི་སྲིད། སྡིངས་
ཁང་ནང་གསེར་གྱི་ཀ་བ་ཞིག་གི་ཐོག་ཏུ་ཟ་འོག་གི་གནམ་ཡོལ་ཞིག་ཕུབ་ནས་ཡོད་
པ། གནམ་ཡོལ་ཐོག་འདབ་ཆགས་ཀྱི་རི་མོ་བཀོད་ནས་ཡོད་པ་བྱ་རྣམས་ཀྱི་རྐང་པ་
ཐམས་ཅད་མར་གད་སྔོན་པོ་ལས་གྲུབ་པ། ཡང་ལུ་མའི་རྫིང་བུ་ཞིག་ཡོད་པ་སྟེང་
དུ་མུ་ཏིག་གི་དྲ་བས་མཛེས་པ། ལུ་མའི་རྫིང་བུའི་འགྲམ་དུ་གཡུ་བྱུར་མུ་ཏིག་གིས་
བརྒྱན་པའི་ཉལ་ཁྲི་ཞིག་ཡོད་པ་དེའི་ཐོག་ཏུ་དཀར་གསལ་ཟླ་ལྟར་མཛེས་པའི་གཞོན་
ནུ་མ་ཞིག་འཛུམ་པའི་ཉམས་དང་བཅས་ཏེ་ཙོག་པུར་བསྡད་ནས་ཡོད་པ། གཞོན་ནུ་
མ་དེའི་སྤྱི་བོར་རྒྱལ་པོའི་གསེར་གྱི་ཅོད་པན་བཅིངས་ཤིང༌། ལུས་ལ་མུ་ཏིག་གི་ལྭ་བ་
གྱོན་པ། ཕྲག་པར་ཨིནྡྲ་ནཱི་ལའི་ཕྲ་ཡིས་མཛེས་པའི་སྟོད་ལྷེ་གཟར་བ། མགྲིན་པར་
མུ་ཏིག་གི་ཕྲེང་བ་བཏགས་པ། དཔྲལ་བར་མཐོན་ཀ་ཆེན་པོ་ཆ་གཅིག་གིས་བརྒྱན་པ་
དེ་ནས་ཚ་ཟེར་གྱི་མདངས་ལ་འཁུ་བའི་འོད་ཟེར་རབ་ཏུ་འགྱེད་པས། གཞོན་ནུ་མའི་
འདྲེན་བྱེད་ཟུང་དང་ཚེམས་དཀར་དུང་གི་ཕྲེང་བ་རབ་ཏུ་གསལ་བས་མིག་འབྲས་
གཡོས་ནས་འདིར་ཡོང་བའི་མགྲོན་པོ་རྣམས་ལ་ལྟ་བ་འདྲ།
མུ་སཱ་ནི་གཞོན་ནུ་མ་དེའི་མཛེས་སྡུག་ལ་ཡིད་ཀྱི་བརྟན་པ་རབ་ཏུ་ཕྲོགས་ནས་
བྲལ་བར་མི་བཟོད་པར་རེ་ཞིག་རི་མོའི་གཟུགས་བརྙན་ལྟ་བུར་གྱུར། དེར་ཡོད་སྐྱེ་བོ་
རྣམས་ཀྱང་གཞོན་ནུ་མའི་གསོན་ཉམས་ལྡན་པའི་མཛེས་སྡུག་ལ་ཡིད་དབང་རབ་ཏུ་
ཕྲོགས་ནས་ཐམས་ཅད་ཀྱིས་དེ་ནི་གསོན་པོར་གནས་པའི་ཡིད་འོང་གཞོན་ནུ་མ་ཞིག་
ཡིན་ཤག་གིས་མགྲིན་གཅིག་ཏུ་སྲས་མོ་སྐུ་ཁམས་བཟང་ཞེས་བརྗོད།
ཐུར་ཕུས་དེ་མར་ཁོང་རྣམས་ཀྱི་འགྲམ་དུ་སོང་ནས་སྨྲས་པར། ཨཱ་ལཱ་མཁྱེན་
ནོ། །ཁྱོད་ཅག་གོ་བར་གྱིས་ཤིག གཞོན་ནུ་མ་འདི་ནི་སྲོག་ཀྱི་དབང་པོས་མ་བཟུང་
བའི་སེམས་མེད་བེན་པོར་སོང་གཤིས། འདིས་ཁྱོད་ཅག་ལ་གཏམ་ལན་ཇི་ལྟར་
བྱེད། ཅེས་གནས་ལུགས་བརྗོད་མཚམས་མུ་སཱ་ལ་སྨྲས་པར། སྐུ་ངོ་མཁྱེན། འདི་ནི་
ངོ་མཚར་ཆེ་བའི་བཤགས་བཅོས་ཀྱི་ལས་ཐབས་སྤྱད་ནས་བཟོས་པའི་འདྲ་གཟུགས་
ཤིག་རེད། དེ་ཡང་གཞོན་ནུ་མ་དེ་འདས་རྗེས་མིག་འབྲས་བཏོན་ནས་མིག་ཁུང་ནང་
དངུལ་ཆུ་བླུགས་རྗེས་མི་འབྲས་གཉིས་པོ་སྔར་རྒྱུན་བཞིན་མིག་ཁུང་དུ་བཅུག་པས་
མིག་གི་རྫི་མས་མིག་འབྲས་འགུལ་བ་ལྟར་འོད་ཟེར་འཕྲོ་བས་མི་རྣམས་ཀྱི་ཡིད་ལ་
མིག་འབྲས་འགུལ་བ་ལྟ་བུ་སྣང་བ་ཙམ་ལས། དོན་དུ་གཞོན་ནུ་མ་དེ་ནི་ཤི་བའི་རོ་
ཁོག་ཙམ་དུ་ཟད་ཅེས་བརྗོད།
མུ་སཱ་ནི་ཧང་སང་བར་གྱུར་ནས་དབུགས་རིང་སྦྱིན་བཞིན་དུ་ཨཱ་ལཱ་ཐུགས་རྗེ་
ཅན་གྱིས་འགྲོ་བ་རྣམས་ལ་འཆི་བའི་སྡུག་བསྔལ་སེལ་ཐབས་སུ་འདི་ལྟར་མཛད་པར་
ངེས་སོ་ཞེས་བརྗོད།
གཞོན་ནུ་མའི་མལ་ཁྲིའི་རྒྱབ་ཀྱི་སྡིངས་ཆའི་ཐོག་སྲུང་དམག་དཀར་ནག་གཉིས་
ལངས་སྟབས་སུ་གནས་ཤིང་། སྲུང་དམག་དཀར་པོ་དེའི་ལག་ཏུ་བེ་ཅོན་དང༌།
སྲུང་དམག་ནག་པོ་དེའི་ལག་ཏུ་རལ་གྲི་འོད་ལྡན་མ་ཞིག་བཟུང༌། ཁོང་གཉིས་པོས་
མཉམ་དུ་གསེར་གྱི་བྱང་བུ་ཞིག་བཏེགས་ནས་ཡོད་པ་དེའི་ཐོག་ཡི་གེ་འདི་ལྟར་འཁོད།
ཨཱ་ལཱ་སྙིང་རྗེ་ཆེན་པོའི་མཚན་ནས་སྨྲོས་ཏེ་བརྗོད་རྒྱུར། འཇིག་རྟེན་བཀོད་པ་
པོ་ཨཱ་ལཱར་བསྔགས། ཡཱ་ཏང་གི་བུ་ཚ་རྣམས་ཉོན་ཅིག ཁྱོད་ཅག་གི་འདོད་པ་མཐའ་
མེད་པ་ཤིན་ཏུ་བླུན། །ཁྱོད་འཆི་རྒྱུ་མི་དྲན་པ་ཤིན་ཏུ་རྨོངས། གཤིན་རྗེའི་ཕོ་ཉས་
འབོད་པར་ཡོང་བ་ཁྱོད་ཀྱིས་མི་ཤེས་སམ། ནམ་ཞིག་ཁྱོད་ཕ་རོལ་ཏུ་འགྲོ་དགོས་
པས། ད་ལྟ་ནས་ཁྱོད་ཀྱིས་འགྲོ་ཆས་སྒྲིག་དགོས། འགྲོ་བའི་མེས་པོ་ཡཱ་ཏང་གང་
དུ་ཡོད་དམ། ནོ་ཡག་དང་ཁོང་གི་བུ་ཚ་རྣམས་གང་དུ་ཡོད་དམ། ཏ་གཟིག་དང་།
རོ་མ། རྒྱ་གར། ཨི་རག ཨོ་ཧྥ་ཁ་སོགས་ཀྱི་རྒྱལ་པོ་རྣམས་གང་དུ་ཡོད་དམ། དེ་
བཞིན་འར་མཱ་ལེགས་དང་དྲེགས་པས་རྒྱགས་པའི་མི་དྲག་དཔོན་རིགས་རྣམས་གང་
དུ་ཡོད་དམ། དེ་དག་ཐམས་ཅད་རང་གི་བཟའ་ཟླ་བུ་ཕྲུག་དང་རྒྱལ་སྲིད་བཞག་
ནས་སོང་བ་མ་ཡིན་ནམ། ཁོ་པ་ཚོའི་ཕོ་བྲང་དང་མཁར་ཁྱིམ་ཐམས་ཅད་སྟོང་པར་
གྱུར། ཨ་རབ་ཡུལ་གྱི་རྒྱལ་པོ་དང་ཡུལ་ཁམས་གཞན་གྱི་རྒྱལ་པོ་རྣམས་གང་དུ་སོང་
ངམ། ཁོང་རྣམས་འདས་ནས་མི་རོ་སྐམ་པོར་གྱུར། ཀཱ་ལུ་ནེ་དང་། ཧཱ་མཱ་ནེ། ཧྲང་
ཏོ་རྡ། ཁཱ་ནེ་ཨོ། ཙུ་ལེ་ཨོ་ཐོ་ཏེ་སོགས་གང་དུ་ཡོད་དམ། ཁོང་རྣམས་ཀྱང་འདས་
ནས་ཕོ་བྲང་རྣམས་སྟོང་པར་གྱུར། ཁོང་རྣམས་མི་ཡུལ་དུ་སྡོད་རིང་ཕྱི་མའི་འགྲོ་ཆས་
བསྒྲིགས་ཡོད་དམ། ལས་འབྲས་ཀྱི་རྣམས་སྨིན་མྱོང་རྒྱུའི་གྲ་སྒྲིག་བྱས་ཡོད་དམ།
འདིར་ཕེབས་དམ་པ་རྣམས་བདག་ལ་གསོན། ཁྱོད་ཅག་གིས་བདག་སུ་ཡིན་མ་
མཁྱེན་ན། ཁོ་མོས་ཁྱོད་ལ་གསལ་བར་ཞུ། བདག་ནི་རྒྱལ་པོ་འར་མཱ་ལེགས་ཀྱི་སྲས་
མོ་ཐུར་མུ་ཅི་ཟེར་བ་དེ་ཡིན། ཁོ་མོས་ཡབ་ཀྱི་རྒྱལ་གཞིས་བཟུང་ནས་རྒྱལ་རིགས་
གཞན་གྱིས་འགྲན་པར་མི་ནུས་པའི་དབང་ཆ་བཟུང༌། བདག་གིས་ཆབ་སྲིད་ཀུན་ལ་
སྙོམས་ཤིང་། སྦྱིན་པའི་ལས་རྒྱ་ཆེར་བསྒྲུབས། འབངས་རྣམས་བུ་བཞིན་བསྐྱངས།
བྲན་གཡོག་རྣམས་ལ་བཅིངས་འགྲོལ་བཏང་ནས་རྒྱལ་ཁམས་བདེ་ལ་བཀོད། ལོ་
ཆུ་རྟག་ཏུ་འཛོམས་པས་འབངས་རྣམས་ཡུན་རིང་བདེ་ཞིང་སྐྱིད། དེ་ནས་གློ་བུར་
གཤིན་རྗེའི་འབོད་བརྡ་འབྱོར། དེ་ཡང་རྒྱལ་ཁམས་ཡོངས་ལ་མི་ལོ་བདུན་གྱི་རིང་
ཆར་ཆུའི་ཐིགས་ཕྲན་ཙམ་མེད་པར་ས་གཞི་ཐམས་ཅད་བསྐམས་ནས་ལོ་འབྲས་
འབྲུ་རྡོག་གཅིག་ཀྱང་མ་བྱུང༌། བསགས་པའི་འབྲུ་རིགས་རྣམས་རྫོགས། ཕྱུགས་
ཟོག་ཐམས་ཅད་ནི་བསད་ནས་བཟས། མཐར་ས་ཟད་རྡོ་ཟད་དུ་གྱུར་བའི་ཚེ་ཁོ་
མོས་རང་གི་འཁོར་ཚོགས་རྣམས་ལ་གསེར་དངུལ་འབོ་ལ་འཇལ་ནས་བསྐུར་ཏེ་
རྒྱལ་ཁམས་ཀུན་ལ་འབྲུ་རིགས་ཉོ་སྒྲུབ་བྱེད་པར་བཏང་། འཁོར་ཚོགས་རྣམས་ཀྱིས་
ཕྱོགས་མཐའི་ཡུལ་ཁམས་མ་ལུས་པ་བསྐོར་ནས་སོང་ཡང་དོན་འབྲས་གང་ཡང་མ་
བྱུང་བར་གསེར་དངུལ་རྣམས་སྔར་གང་བསྐུར་བ་མི་ཉམས་པར་ཁུར་ནས་ལག་སྟོང་
དུ་ཕྱིར་ལོག དེའི་དུས་སུ་རྒྱལ་ཁམས་ཡོངས་ལ་ཟ་བའི་ཟས་མེད་པ་དང་བཏུང་བའི་
སྐོམ་མེད་པར་བརྟེན། ད་ནི་འཆི་རྒྱུར་ངེས་པས། བསགས་པའི་ནོར་དང་བསྐྲུན་
པའི་མཁར་རྣམས་བསྐྱུར། མཛོད་དང་གྲོང་ཁྱེར་གྱི་སྒོ་ཐམས་ཅད་བརྒྱབ་སྟེ་ཁྱོད་
ཅག་གིས་འདིར་མཐོང་བ་ཇི་བཞིན་མི་རྣམས་རང་རང་གི་གནས་སུ་ཉལ་ནས་འཆི་
རྒྱུར་བསྒུགས། འདི་ནི་ང་ཅག་གི་སྔར་གྱི་ལོ་རྒྱུས་ཡིན་ན། ཁྱོད་ཅག་གི་མཐོང་ཆོས་
སུ་གྱུར་བའི་སྔོན་བྱུང་གི་ལོ་རྒྱུས་རྣམས་གཏམ་རྒྱུད་ཀྱི་ཚུལ་དུ་གླེང་།
འདོད་པའི་བདེ་ལ་ཁྱོད་རང་མགོ་མ་འཁོར། །
ཡཱ་ཏང་བུ་ཚས་བསགས་པའི་འབྱོར་ཚོགས་རྣམས། །
འགྱུར་བ་འགྲོ་བ་འཇིག་རྟེན་ཆོས་སུ་གྲུབ། །
སྲིད་པའི་ཕུན་ཚོགས་འདི་ལ་ཞེན་པ་ནི། །
སྔ་རབས་གནའ་མིས་བགྲོད་པའི་ལམ་རྙིང་ཡིན། །
དེ་རྣམས་འདོད་རྔམས་ཆེ་ཞིང་སྡིག་ལ་དགའ། །
བཙན་པོའི་དབང་གི་གཞན་ནོར་བདག་ཏུ་བཟུང༌། །
ནམ་ཞིག་གཤིན་རྗེའི་ཕོ་ཉས་འབོད་པའི་ཚེ། །
རྒྱུ་དང་ནོར་གྱིས་སྲོག་ནི་བླུ་མི་ཐུབ། །
ཡན་ལག་བཞི་ལྡན་དཔུང་གིས་སྲུང་མི་ཐུབ། །
འཆི་བའི་དུས་སུ་གསེར་དངུལ་རིན་ཆེན་དང་། །
བརྗིད་ལྡན་ལྷ་ཡི་ཕོ་བྲང་ཡོངས་དོར་ནས། །
གཅིག་པུར་དུར་ཁུང་མུན་པར་འགྲོ་བའི་ཚེ། །
ཁྱོད་ནི་ཤུལ་བཞག་ནོར་གྱི་གཏའ་མར་ཚུད། །
དེ་རྣམས་མཚན་མུན་ཁྲོད་ཀྱི་ལམ་འགྲུལ་བཞིན། །
སྨག་རུམ་མུན་པ་དཀྲིགས་པའི་མཚན་མོའི་དུས།
མི་མེད་ཁང་སྟོང་ནང་དུ་ཞག་གཅིག་རིང་། །
གནས་ཚང་སྡོད་བསམས་ལམ་ཆས་ཕབ་པའི་ཚེ། །
གནས་མོས་འདི་ནི་ཁྱོད་ཅག་སྡོད་གནས་མིན། །
མལ་སྟན་བསྒྲིལ་ནས་གཞན་དུ་སོང་ཞེས་བརྗོད། །
གཏམ་དེ་ཐོས་པས་དེ་རྣམས་འཇིགས་གྱུར་ནས། །
སྡོད་ཀྱང་མི་ཕོད་འགྲོ་ཡང་ཕོད་མི་གྱུར། །
སྔར་འདས་གནའ་མིའི་བསླབ་བྱ་ལེན་པའི་ཕྱིར།
ལས་ཀྱི་བྱེད་པོར་འཇིགས་པའི་བློ་ཞིག་དགོས། །
སྡིག་སྤྱོད་ལས་ངན་རིགས་ལ་དགྲ་བཞིན་ལྟ། །
འཆི་བའི་སྔོན་ལ་འགྲོ་བའི་ལམ་ཆས་སྒྲིགས།།
ཕྱི་མར་བདེ་བའི་སྐལ་བ་ཐོབ་པ་ཡིན།།
འདི་ནས་གྱེས་ལ་ཉེ་བའི་གནས་སྐོར་བ་ཚོ། འདས་པོ་རྣམས་ཀྱི་ངན་སྤྱོད་
བསླབ་བྱར་བཟུང་ནས་བློ་སྟོབས་ཆེན་པོས་ཁྱིམ་དུ་ལོག་པའི་ལམ་དུ་ཞུགས། མགོ་
སྐྱེས་དཀར་པོས་ཁྱོད་དུར་དུ་འབོད་པ་མི་ཤེས་སམ། ད་ལྟ་འཕྲལ་མ་ཉིད་དུ་འགྲོ་
ཆས་བསྒྲིགས་ནས་ཐོན་པའི་གྲབས་གྱིས། དེ་ལས་ལྡོག་ན་ཁྱོད་ཀྱི་བཟང་སེམས་
འཇིགས་ནས་ཧམ་ཤེད་ཇེ་ཆེར་འགྲོ་བ་ཡིན། ཁྱེད་ལ་འདྲི་རྒྱུར། ཕྱི་རབས་རྣམས་ཀྱི་
བསླབ་བྱར་འཛིན་རྒྱུའི་སྔར་ཉེས་མི་རིགས་དེ་གང་དུ་སོང་ལགས་སམ། གཏུམ་དྲག་
ཆེ་བའི་རྒྱ་ཡི་གོང་མ་རྣམས་ད་ལྟ་གང་དུ་སོང་ལགས་སམ། འུང་ཏུན་དང་ཁོང་གིས་
འབད་པས་བསྐྲུན་པའི་གསེར་དྲིལ་ཕོ་བྲང་གང་དུ་སོང་། སྡིག་པའི་ལས་ལ་མངོན་
པར་ཕྱོགས་པའི་ནེ་མུ་ལུ་དྷ་གང་དུ་སོང༌། ལོག་པའི་ལས་ལ་བྱང་བའི་ཨེ་ཅིབ་ཀྱི་རྒྱལ་
ངན་དེ་གང་དུ་སོང་། ཁོང་རྣམས་ཐམས་ཅད་ཕྱི་མའི་ལམ་དུ་སོང་། སྔར་གྱི་ཕོ་མོ་
རྒན་བྱིས་ཐམས་ཅད་འདས་ནས་གཅིག་ཀྱང་མ་ལྷག དེས་ན་ཁྱོད་སྲིད་པའི་ཕུན་
ཚོགས་ལ་ཆགས་མི་རུང་། དེ་དག་ཐམས་ཅད་མི་རྟག་སྒྱུ་མའི་ཚུལ་དུ་གནས་པས་མི་
རྣམས་འཕྲུལ་བར་བྱེད། འཇིག་རྟེན་འདི་ནི་གནས་ཁང་ཙམ་དུ་སོང་གཤིས། ནམ་
ཞིག་འཇིགས་པར་ངེས་ན་སྡིག་པའི་ལས་ལ་དགྲ་ལྟར་ལྟ་ཞིང་། ལས་ཀྱི་བྱེད་པོར་
ཞུམ་ནས་བར་མེད་དགེ་བའི་ལས་བཟང་པོ་བསྒྲུབས་ཏེ་ཕྱི་མའི་ལམ་རྒྱགས་བསགས་
ན་དམ་པ་ཡིན།
དཀའ་བ་མེད་པར་གྲོང་ཁྱེར་འདིར་ཕེབས་མཁན་དམ་པ་རྣམས་ལ་ཞུ་རྒྱུར།
འདིར་ཡོད་རྒྱུ་དངོས་ནས་ཁྱེད་ཀྱིས་གང་འདོད་པ་ཁུར་ན་འགྲིགས། འོན་ཀྱང་
བདག་གི་ལུས་ཐོག་གི་གྱོན་པ་ནི་ལུས་ཀྱི་ངོ་ཚ་སྒྲིབ་བྱེད་ཡིན་པས་དེར་ཐུག་རེག་མི་
རུང་། གལ་ཏེ་བདག་གི་གྱོན་པར་ཐུག་ཚེ་ཁྱོད་ལ་ཆགས་སྒོ་ཡོང༌། འདི་ནི་བདག་གི་
བསླབ་བྱ་ཡིན། ཨཱ་ལཱ་ཐུགས་རྗེ་ཅན་གྱིས་ཁྱོད་ཅག་ལ་བར་ཆད་མི་ཡོང་བའི་མགོན་
དང་དཔུང་གཉེན་མཛོད།
སྙན་ཚིག་དེ་ཉན་པ་དང་མུ་སཱ་ནི་ཡིད་ལ་སྐྱོ་བ་ཚད་མེད་སྐྱེས་ནས་མིག་ཆུ་
གཏོང་བཞིན་ཨཱ་ལཱ་ཚད་བཙུགས། ཀུན་སྤྱོད་ནི་མི་ཆོས་ཀྱི་རྩ་བ་ཡིན། འཆི་བ་ནི་དོན་
དམ་གྱི་བདེན་པ་ཡིན། ཞེས་ཆིག་ལབ་བརྒྱབ་རྗེས་གམ་གཡོག་ལ་སྙན་ཚིག་འདི་ཡི་གེར་
བཤུ་དགོས་པའི་བཀའ་བཏང་བ་དང་ཆབས་ཅིག་གྲོང་ཁྱེར་ནང་གང་མཐོང་བ་རྣམས་ཡི་
གེར་འགོད་དགོས་པའི་བཀོད་མངག་བྱས་རྗེས་འཁོར་གཡོག་རྣམས་ལ་ཁྱོད་ཅག་གིས་ཕོ་
བྲང་འདི་ནང་གི་གསེར་དངུལ་རིན་ཆེན་རིགས་དང༌། གནའ་རྫས། མཁོ་བྱེད་ཡོལ་ག་
སོགས་གང་དགོས་ཕད་ཚེར་བླུགས་ནས་ཁྱིམ་དུ་འཁུར་སོང་ཞེས་བརྗོད།
ཐུར་ཕུ་ན་རེ། སྐུ་ངོ་མཁྱེན། གཞོན་ནུ་མ་འདིའི་ལུས་གོས་དང་རྒྱན་ཆ་འདི་
རྣམས་ནི་གསེར་དངུལ་ནོར་ཆས་ཀུན་ལས་ཀྱང་ལྷག་པའི་སྲིད་ན་དཀོན་པའི་ཁྱད་
ནོར་ཞིག་ཡིན་པས། འདི་ནི་ཏཱ་ལི་ཧྥར་འབུལ་རྒྱུའི་ཕྱག་རྟགས་ལེགས་ཤོས་དེ་ཡིན་
ན་འདིར་བསྐྱུར་ནས་བཞག་ན་བློ་ཕངས་བར་མི་འགྱུར་གྲང་ཞེས་བརྗོད།
མུ་སཱ་ན་རེ། གཞོན་ནུ་མ་འདིའི་གསེར་གྱི་བྱང་བུའི་ཐོག་གི་མངགས་གཏམ་དེ་
ཁྱོད་ཀྱིས་མ་མཐོང་ངམ། དེ་ནི་གཞོན་ནུ་མ་འདིས་ཕྱི་རབས་རྣམས་ལ་གདམ་པའི་
དྲན་སྐུལ་གྱི་མཐའ་ཚིག་རེད་ལ། ལར་ང་ཅག་རྣམས་ནི་འདོད་རྔམ་ཅན་མ་ཡིན་
ཞེས་བརྗོད།
ཐུར་ཕུ་ན་རེ། རིན་གྱིས་གཞལ་དུ་མེད་པའི་རྒྱན་གོས་འདི་རྣམས་ནི་གསོན་
པོའི་དུས་ཀྱི་རྒྱན་ཆ་ཙམ་ཡིན་པས་གཞོན་ནུ་མ་འདི་འདས་ཟིན་པས་མོ་ལ་འདི་
དག་གིས་ཅི་ལ་མཁོ། རྩ་ཆེའི་རྒྱན་གོས་འདི་རྣམས་ནི་ང་ཅག་གསོན་པོའི་མི་ཡིས་
སྤྱོད་དགོས་པ་ཡིན་པས་གཞོན་ནུ་མ་འདིའི་ལུས་ལ་ངོ་ཚའི་སྒྲིབ་ཡོལ་དུ་རས་ཀྱི་
གོས་སྣ་འགའ་གཡོགས་ན་འགྲིགས། ལར་ང་ཅག་གིས་གཤིན་པོའི་མངགས་གཏམ་
ལ་ཆ་འཇོག་གིས་རྩ་ཆེའི་ནོར་འདི་རྣམས་བསྐྱུར་འོས་སམ། ཞེས་བརྗོད་མུར་སྐས་ཀ་
འཛེགས་ནས་གཞོན་ནུ་མ་དེའི་འདུག་གནས་སྡིངས་ཆའི་ཐོག་གི་ཀ་བ་གཉིས་ཀྱི་བར་
དུ་ལངས་ནས་ལག་བརྐྱངས་ཏེ་གཞོན་ནུ་མའི་ལུས་ཐོག་གི་རྒྱན་ཆ་བཀྲོལ་རྩིས་བྱེད་
པའི་ཚེ་ན་གློ་བུར་དུ་ལག་ཏུ་བེ་ཅོན་བཟུང་བའི་སྲུང་དམག་དེས་ཁོའི་སྒལ་པར་བེ་
ཅོན་གནད་དུ་བསྣུན་པ་དང་། དེ་མར་ལག་ཏུ་རལ་གྲི་ཐོགས་པའི་སྲུང་དམག་དེས་
རལ་གྲི་དབྱུག་ཐེངས་གཅིག་ལ་ཁོའི་མགོ་བོ་ས་ཐོག་ཏུ་ལྷུངས་ནས་འཇིག་རྟེན་ཕྱི་མའི་
ལམ་དུ་བཏང༌།
ཚུལ་འདི་རིག་པས་མུ་སཱ་ཡིས་དབུགས་རིང་གཏོང་བཞིན་སྨྲས་པར། ཨཱ་ལཱ་
ཐུགས་རྗེ་ཅན་གྱིས་མི་ངན་ཁྱོད་ཀྱི་སྤྱོད་ཚུལ་ངན་པ་འདི་ཐར་པར་གཏོང་མི་སྲིད།
འདིར་ནོར་གྱི་བདོག་པ་གང་འདོད་འཁུར་རྒྱུ་ཡོད་པ་བཞག་ནས་ལོག་འཚོའི་འདོད་
རྔམ་བྱེད་པ་ཤིན་ཏུ་མི་འོས། འདོད་རྔམ་ཁེངས་དུས་མེད་ན་རང་སྲོག་རང་གིས་
སྐྱེལ་བ་ལས་མ་འདས། ཞེས་བརྗོད་མཚམས་འཁོར་ཚོགས་རྣམས་ལ་ཕོ་བྲང་འདི་
ནང་ནས་རྒྱུ་ནོར་གང་དགོས་ཤིག་རྔ་མོང་གི་རྒྱབ་ལ་དྲངས་ནས་ཁུར་རྒྱུ་དང༌། ཕོ་
བྲང་གི་སྒོ་དང་སྒེའུ་རྣམས་སྔར་རྒྱུན་བཞིན་རྒྱག་དགོས་པའི་བཀོད་མངག་བྱས་རྗེས་
ཀླ་ཀློ་ཁའི་གྲོང་ཁྱེར་ནས་ཐོན།
ཁོང་རྣམས་མཚོ་འགྲམ་ནས་ཐད་དྲངས་ཏེ་སོང་བས་རྒྱ་མཚོར་ཕྱོགས་པའི་རི་
བོ་མཐོན་པོ་ཞིག་གི་འགྲམ་དུ་སླེབས། དེར་ཕུག་པ་གྲངས་ལས་འདས་པ་ཡོད་པ་དེ་
དག་ནང་ལུས་ལ་སྤུ་ཡིས་ཁེངས་ཤིང་། མགོ་ལ་པགས་པའི་ལ་ཐོད་དཀྲིས་པའི་མི་
ནག་པོ་མང་པོ་བསྡད་ཡོད་པ་དེ་རྣམས་ཀྱི་སྐད་ལུགས་ཀྱང་མི་འདྲ་བ་ཞིག་ཡོད། དེ་
རྣམས་ཀྱིས་མུ་སཱ་འཁོར་ཚོགས་རྣམས་མཐོང་བ་ན་འཇིགས་ནས་སྐྱེས་པ་རྣམས་ཕུག་
པར་ཞུགས་ནས་ཡིབ་པ་དང༌། བུད་མེད་དང་བྱིས་པ་རྣམས་ཕུག་པའི་སྒོ་འགྲམ་དུ་
སྟར་བསྒྲིགས་ནས་བསྡད། ཚུལ་འདི་མཐོང་བས་མུ་སཱ་ནི་ཡ་མཚན་ཆེན་པོ་བྱུང་ནས་
ཨབ་ཏུན་ཟཱ་མཱ་དྷར་མི་འདི་རྣམས་གང་ཡིན་ནམ་ཞེས་དྲིས་པ་ན། ཁོས་འདི་རྣམས་
ནི་ང་ཅག་གིས་འཚོལ་དགོས་པའི་མི་དེ་རིགས་ཡིན་ཞེས་བརྗོད།
ཁོ་པ་ཚོས་ས་དེར་ཚུགས་བབས་ནས་སྒར་བཏབ། ཁོ་ཚོ་ཚུགས་བབས་མ་ཐག་
མི་རིགས་དེའི་རྒྱལ་པོ་རི་ལས་བབས་ཏེ་ཁོ་ཚོའི་སྒར་སར་ཡོང་སྟེ་ཨ་རབ་ཀྱི་སྐད་ཐོག་
ནས་མུ་སཱ་ལ་འཚམས་ཞུ་དང་འབྲེལ་ཁྱོད་ཅག་མིའམ་ལྷ་ཡིན་ཞེས་དྲིས།
མུ་སཱ་ན་རེ། ང་ཅག་རྣམས་ནི་འགྲོ་བ་མི་ཡིན། འོན་ཀྱང་ཁྱོད་ཅག་ནི་གཟུགས་
སྟོབས་ཤིན་ཏུ་ཆེ་ཞིང༌། མི་ཡི་འགྲོ་བ་དང་བྲལ་བའི་ཐག་རིང་རི་ཁུག་འདི་ལྟ་བུར་
སྡོད་པ་ཁྱོད་ཚོ་ནི་ལྷ་ཡིན་པར་ངེས་སོ།
རྒྱལ་པོ་ན་རེ། ང་ཅག་རྣམས་ནི་ནོ་ཡག་གི་བུ་ཧྭ་མུ་ཞེས་པའི་མི་རྒྱུད་ཡིན།
མུ་སཱ་ན་རེ། ཐག་རིང་ལུང་ཁུག་འདི་འདྲར་དམ་པའི་གསུང་གིས་མ་ཟིན་པས་
ཁྱོད་ཅག་གང་ལ་དད།
རྒྱལ་པོ་ན་རེ། ས་འདིར་ཁར་ཁར་ཞེས་པའི་མཚོ་ཞིག་ཡོད་པ་དེའི་ནང་ལུས་
ཡོངས་ནས་འོད་འཕྲོ་བའི་སྐྱེ་བོ་ཞིག་ཡོད་པ་དེ་བདག་ཚོའི་སར་ཡོང་ནས་སྐད་
ཤུགས་ཆེན་པོས་ཧཱ་མུའི་བུ་ཚ་རྣམས་ཉོན་ཅིག བདག་གི་མིང་ལ་ཨི་པི་ཨ་པཱ་སི་ཧོ་
ཙུར་ཟེར། ཁོ་བོ་ནི་ཁྱོད་ཅག་ལ་ཆོས་ཤོད་པར་ཡོང་། ཁྱོད་རྣམས་འཇིག་རྟེན་བྱེད་
པོར་དད་དགོས་པ་ཡིན། ཁོང་གིས་ཁྱོད་ཅག་གཟིགས་ཀྱང་ཁྱོད་ཚོས་ཁོང་མཇལ་བ་
མ་ཡིན། ཨཱ་ལཱ་ནི་འཇིག་རྟེན་བྱེད་པོ་འབའ་ཞིག་ཡིན། མོ་ཧན་མུ་དྷ་ནི་ཁོང་གི་ཕོ་
ཉ་ཡིན་ཞེས་བརྗོད་ཅིག་ཟེར།། དེ་ནས་བཟུང་ང་ཅག་རྣམས་དངོས་པོར་དད་པའི་
གོམས་སྲོལ་དེ་བསྒྱུར་ནས་འཇིག་རྟེན་བྱེད་པོར་རྩེ་གཅིག་ཏུ་དད། ཕྱིས་སུ་ཁོས་ང་
ཅག་ལ་ཤེས་བྱའང་མང་པོ་བསླབས་ཞེས་བརྗོད།
མུ་སཱ་ན་རེ། ཁོས་ཁྱོད་རྣམས་ལ་ཤེས་བྱ་གང་ཞིག་བསླབས་བྱུང་ངམ།
རྒྱལ་པོ་ན་རེ། ཁོས་ང་ཅག་ལ་ཨཱ་ལཱ་ནི་འཇིག་རྟེན་བྱེད་པོ་འབའ་ཞིག་ཡིན་
པ་དང༌། བླ་ན་འཕགས་པ། འགྲན་དུ་མེད་པ། སྐྱེ་རྒུའི་བདག་པོ། ཐམས་ཅད་
ལ་དབང་སྒྱུར་ཞིང་། ཀུན་གྱིས་མཆོད་པའི་ཡུལ་ཡིན་ཚུལ་སོགས་ཀྱི་གནས་ལུགས་
བསྟན། ཁོས་ང་ཅག་འདུལ་བར་མ་བྱས་ན་ངེད་རྣམས་ལ་ལམ་བཟང་པོ་རྙེད་མ་
གྱུར། དེ་བཞིན་རེ་གཟའ་ཟླ་བ་ནམ་ཤར་གྱི་མཚན་མོ་ང་ཅག་གིས་ས་གཞི་ཆེན་
པོའི་ཐོག་འོད་ཟེར་འཕྲོ་བ་རིག་པ་དང༌། རིག་པའི་དབང་ཕྱུག་ཨཱ་ལཱ་ནི་ལྷ་མི་ཀུན་
གྱི་བདག་པོ། འདོད་པ་འཇོ་བའི་གཏེར་ཆེན། བདེ་བའི་འབྱུང་གནས། ས་སྟེང་འདི་
ན་ཁྱེད་ལས་རླབས་ཆེ་བ་མེད་པ་སོགས་ཨཱ་ལཱར་བསྟོད་པའི་སྒྲ་ཐོས།
མུ་སཱ་ན་རེ། ང་ཅག་ནི་ཧཱ་ལི་ཧྥ་ཨབ་ཏུ་མེ་ལེགས་ཨི་པན་མེར་དབང་གི་མངའ་
འབངས་ཡིན། ཁོང་ནི་ཨི་སི་ལམ་གྱི་ཆོས་ལུགས་ལ་དད་མཁན་ཞིག་ཡིན། ང་ཅག་
རྣམས་ཁོང་གི་བཀའ་བཞིན་ཤུལ་རིང་བགྲོད་པའི་ལམ་གྱི་དཀའ་བ་སྤྱད་ནས་འདིར་བུམ་
པ་འཚོལ་དུ་ཡོང་། གོ་ཐོས་ལ་ཁྱོད་ཅག་གི་ཡུལ་འདིའི་མཚོ་ནང་དུ་སུར་མན་གྱིས་འདྲེ་
ངན་དམ་དུ་བཏགས་པའི་ཟངས་བུམ་ཡོད་སྐད་ལ་ང་ཅག་གི་རྒྱལ་པོས་བུམ་པ་དེ་ཅི་འདྲ་
ཞིག་ཡོད་པ་གཟིགས་འདོད་པས་ངེད་རྣམས་དེ་འཚོལ་དུ་ཡོང་བ་ཡིན།
རྒྱལ་པོ་ན་རེ། ལེགས་སོ། །བདག་གིས་ཁྱོད་རྣམས་ཀྱི་འདུན་པ་ཇི་བཞིན་དུ་
འགྲུབ་པའི་འབད་པ་ཅི་ནས་ཀྱང་བྱེད་དོ། །
ཡུལ་དེའི་རྒྱལ་པོས་ཁོང་རྣམས་ལ་ཉ་རིགས་ལ་སོགས་པའི་མཚོ་ཟས་ཀྱིས་སྣེ་
ལེན་མགྲོན་སྐྱོང་ལེགས་པར་བྱས་ཐོག ཆུ་འཛུལ་བ་མཚོ་གཏིང་དུ་བཏང་ནས་སུར་
མན་གྱིས་ལྷ་འདྲེ་དམ་ལ་བཏགས་པའི་བུམ་པ་བཅུ་གཉིས་བཏོན།
ཁོང་རྣམས་ལ་བུམ་པ་རག་ནས་ལས་འགན་འགྲུབ་པས། མུ་སཱ་སྟོན་འཁོར་
ཐམས་ཅད་སྤྲོ་བ་རབ་ཏུ་འཕེལ། མུ་སཱ་ཡིས་ཡུལ་དེའི་རྒྱལ་པོར་རྩ་ཆེའི་དངོས་རིགས་
མང་པོ་སྐྱེས་སུ་བྱིན་ནས་ཐུགས་རྗེ་ཆེ་ཞུས་པ་དང༌། ཡུལ་དེའི་རྒྱལ་པོས་ཀྱང་མུ་སཱ་
ལ་མཚོ་ནང་གི་དངོས་རིགས་ཡ་མཚན་ཅན་མང་པོ་སྐྱེས་སུ་བྱིན་ནས་ཁྱེད་རྣམས་
འདི་གར་ཉིན་ཞག་གསུམ་མགྲོན་དུ་བཞུགས་རིང་ང་ཅག་གིས་ཉ་རིགས་འདི་དག་
གི་ཤས་ཁྱོད་ཅག་ལ་སྟོན་མོ་བཤམས་པ་ཡིན།
མུ་སཱ་ན་རེ། དེ་ལྟར་ལགས་ན་དངོས་པོ་འདི་རྣམས་ང་ཅག་གི་རྒྱལ་པོར་ཕུལ་
ན་བུམ་པ་ལས་ཀྱང་ཐུགས་མཉེས་པ་གནང་ངེས་རེད།
དེ་ནས་ཁོས་དངོས་སྐྱེས་རྣམས་ཁུར་ནས་ཐོན། ལམ་བར་དུ་ཉིན་ཞག་ལྟོས་
སྦྲེལ་གྱིས་དཀའ་བ་དུ་མ་སྤྱད་དེ་ཡུན་རིང་སོང་སོང་བའི་མཐར་སི་རི་ཡར་སླེབས་
པ་དང་རྒྱལ་པོ་ཨབ་ཏུ་མེ་ལེགས་ཨི་པན་མེར་དབང་མཇལ་ནས་ལམ་བར་གྱི་གནས་
ཚུལ་དང་ཐུར་ཕུ་ཨི་པན་ཟཱ་ཧ་ལི་འདས་གྲོང་སོང་བའི་གནས་ཚུལ་རྣམས་ཞིབ་པར་
ཞུས། རྒྱལ་པོས་ཁོ་བོ་ཡང་ཁྱོད་ཅག་དང་མཉམ་དུ་སོང་ཡོད་ན་ཚུལ་དེ་དག་དངོས་
སུ་མཐོང་ཐུབ་པས་ཅི་མི་དགའ་ཞེས་གསུངས།
རྒྱལ་པོས་བུམ་པ་དེ་དག་རེ་རེ་བཞིན་རྒྱ་བཤིག་པའི་ཚེ་འདྲེ་དེ་རྣམས་བུམ་ནང་
ནས་ཕྱིར་ཐོན་ཏེ་དངངས་སྐྲག་ཆེན་པོས་ཨཱ་ལཱའི་ཕོ་ཉ་དམ་པ་མཁྱེན་ནོ། །ད་ནས་
བཟུང་ང་ཅག་གིས་མི་རྣམས་ལ་གནོད་པའི་ལས་ངན་པ་བྱེད་མི་ཕོད་ཅེས་བརྗོད།
ཚུལ་འདི་གཟིགས་པས་རྒྱལ་པོའི་ཐུགས་ལ་ཡ་མཚན་ཤིན་ཏུ་ཆེན་པོ་འཁྲུངས།
དེ་མུར་རྒྱལ་པོས་འཁོར་གཡོག་རྣམས་ལ་མི་ནག་རྒྱལ་པོས་བྱིན་པའི་རྒྱ་མཚོའི་བུ་
མོ་ཞེས་པའི་མཚོ་ནང་གི་སྲོག་ཆགས་དེ་རྣམས་ལེགས་པར་གསོ་དགོས་པའི་བཀའ་
ཕབ། འོན་ཀྱང་དེ་གར་གནམ་གཤིས་ཚ་བ་ཆེ་བས་ས་ཆུ་འཕྲོད་མིན་གྱིས་སྲོག་ཆགས་
དེ་ཐམས་ཅད་ཤི།
དུས་དེ་ནས་བཟུང་ཧཱ་ལི་ཧྥའི་ཐུགས་ལ་སྙིང་རྗེ་ཆེན་པོ་འཁྲུངས་ནས་ཉམ་ཐག་
དབུལ་པོ་རྣམས་ལ་སྦྱིན་པ་རྒྱ་ཆེར་བསྩལ་ནས་སྨྲས་པར། ཨཱ་ལཱ་ཐུགས་རྗེ་ཅན་གྱིས་
སུར་མན་ལ་བཀའ་དྲིན་བླ་ན་མེད་པ་བསྐྱངས། བཀའ་དྲིན་འདི་ལྟ་བུར་གནའ་དེང་
གི་སྐྱེ་བོ་སུས་ཀྱང་འགྲན་པར་མི་ནུས་ཞེས་གསུངས།
མུ་སཱ་ནི་རང་གི་འཁྲི་འགན་ལེགས་པར་འགྲུབ་པས་ད་ནི་ལས་ཞབས་བཤོལ་ཏེ་
ངལ་གསོས་ནས་སྡོད་རྒྱུའི་བློ་ཤར་ཏེ་རྒྱལ་པོར་རང་གི་ལས་གནས་བུ་ཡིས་བཟུང་སྟེ་
རང་ཉིད་རྒན་ཡོལ་གྱི་ཚུལ་དུ་ཡེ་ལུ་སཱ་ལར་དབེན་པའི་གནས་སུ་ཆོས་ལ་བརྩོན་ནས་
སྡོད་རྒྱུའི་གནང་བ་ཞུས།
ཧཱ་ལི་ཧྥས་དེ་ལྟར་གནང་བ་བསྩལ་བ་དང་འབྲེལ་དེ་ཉིན་རང་མུ་སཱ་ཡི་བུ་ལ་
ཕ་ཡི་ལས་གནས་འཛིན་དུ་བཅུག མུ་སཱ་ཡི་རེ་བ་འགྲུབ་པས་རྒྱལ་པོ་དང་ཞལ་གྱེས་
ཞུས་ནས་ཡེ་ལུ་སཱ་ལར་ཕྱག་འཚལ་སྐོར་སྦྱོང་གིས་མི་ཚེའི་མཐའ་བར་ལུས་སེམས་ཀྱི་
སྒྲིབ་པ་སྦྱངས་ནས་བསྡད་དོ། ། ། །
